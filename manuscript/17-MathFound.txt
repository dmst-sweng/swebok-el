# Μαθηματικά Θεμέλια

## Ακρωνύμια

|CFG |Context Free Grammar |
|CSG |Context Sensitive Grammar |
|FSM |Finite State Machine |
|GCD |Greatest Common Divisor |
|LHS |Left-Hand Side |
|PSG |Phrase Structure Grammar |
|RHS |Right-Hand Side |

## **Εισαγωγή**

Οι μηχανικοί λογισμικού ζουν με τα προγράμματα. Με απλά λόγια, ένα πρόγραμμα μπορεί να κάνει
οτιδήποτε ακολουθεί μια κατανοητή και μη ασαφή λογική. Το γνωστικό πεδίο των Μαθηματικών
Θεμελίων βοηθά τους μηχανικούς λογισμικού να κατανοήσουν τη λογική αυτή, η οποία με τη σειρά
της μεταφράζεται σε πηγαίο κώδικα. Τα μαθηματικά που βρίσκονται στο επίκεντρο αυτού του γνωστικού πεδίου
είναι διαφορετικά από την κλασική αριθμητική, όπου συζητώνται και αντιμετωπίζονται θέματα αριθμητικής.
Η λογική και η συλλογιστική είναι η ουσία των μαθηματικών με την οποία πρέπει να έρθει αντιμέτωπος ένας
μηχανικός λογισμικού.

Τα μαθηματικά, κατά μία έννοια, είναι η μελέτη των τυπικών συστημάτων. Η λέξη "τυπικό"
συνδέεται με την ακρίβεια, επομένως δε μπορούν να υπάρχουν παρερμηνείες της πραγματικότητας.
Τα μαθηματικά συνεπώς είναι η μελέτη κάποιων ή και όλων των αληθειών για οποιαδήποτε έννοια.
Η έννοια αυτή μπορεί να αφορά τόσο τους αριθμούς, όσο και τα σύμβολα, τις εικόνες, τους ήχους,
τα βίντεο-σχεδόν τα πάντα. Εν ολίγοις, δεν υπόκεινται μόνο οι αριθμοί και οι εξισώσεις στην
ακρίβεια. Αντιθέτως, ο μηχανικός λογισμικού πρέπει να είναι σε θέση να έχει ακρίβεια στην
αφαιρετικότητα σε ένα ποικιλόμορφο πεδίο εφαρμογών.

Το γνωστικό πεδίο των μαθηματικών θεμελίων καλύπτει τις βασικές τεχνικές που χρησιμοποιούνται
για τον καθορισμό του συνόλου των κανόνων της συλλογιστικής στο πλαίσιο του υπό μελέτης συστήματος.
Οτιδήποτε που μπορεί κανείς να συμπεράνει ακολουθώντας τους παρακάτω κανόνες, ισχύει με
απόλυτη βεβαιότητα για το σύστημα εκείνο. Σε αυτό το γνωστικό πεδίο, ορίζονται και συζητώνται
οι τεχνικές που αντιπροσωπεύουν και προωθούν τη συλλογιστική και την κρίση ενός μηχανικού
λογισμικού σε έναν ακριβή (και συνεπώς μαθηματικό) τρόπο. Η γλώσσα και οι μέθοδοι της λογικής
που θα συζητηθούν στη συνέχεια, επιτρέπουν στους μηχανικούς λογισμικού να περιγράφουν τις
μαθηματικές αποδείξεις για να τεκμηριώσουν καθοριστικά την απόλυτη αλήθεια για συγκεκριμένες
έννοιες, πέρα από τις αριθμητικές. Ο σκοπός αυτού του γνωστικού πεδίου είναι να βοηθήσει τους
μηχανικούς λογισμικού να καλλιεργήσουν την ικανότητα να αναγνωρίζουν και να περιγράφουν
τέτοιες λογικές, καθώς επίσης και να επαληθεύουν πως η λογική εντός του κώδικα συνάδει με
τη χρήση αφαιρετικών εννοιών. Η έμφαση δίνεται στο να κατανοήσουν οι μηχανικοί λογισμικού
τις βασικές έννοιες, και όχι σε απαιτητικές αριθμητικές ικανότητες.

## **Κατανομή των θεμάτων για τα μαθηματικά Θεμέλια**

Η κατανομή των θεμάτων για τα μαθηματικά θεμέλια παρουσιάζεται στο Σχήμα 1.

![Σχήμα 1](images/17-MathFound.png)
**Σχήμα 1. Κατανομή των θεμάτων του γνωστικού πεδίου των μαθηματικών θεμελίων**

## **Βασική Λογική**

### *Προτασιακή Λογική*

Η πρόταση είναι μια δήλωση η οποία μπορεί να είναι είτε αληθής είτε ψευδής, όμως δεν μπορεί
να είναι και τα δύο μαζί. Θεωρήστε κάποιες δηλωτικές προτάσεις για τις οποίες έχει νόημα
να αναθέσουμε μία από τις παρακάτω τιμές κατάστασης: *αληθής* ή *ψευδής*. Παρακάτω δίνονται
κάποια παραδείγματα προτάσεων:

1. Ο ήλιος είναι ένας αστέρας.

2. Οι ελέφαντες είναι θηλαστικά

3. 2 + 3 = 5

Όμως, η έκφραση a + 3 = b δε δύναται να είναι πρόταση, καθώς δεν μπορεί να είναι ούτε αληθής
ούτε ψευδής. Εξαρτάται από τις τιμές των μεταβλητών *a* και *b*.

Ο Νόμος του Αποκλειόμενου Μέσου: Για κάθε πρόταση p, είτε η p είναι αληθής, είτε η p είναι
ψευδής.

Ο Νόμος της Αντιφατικότητας: Για κάθε πρόταση p, δεν μπορεί να υπάρξει περίπτωση όπου η p
είναι ταυτόχρονα αληθής και ψευδής.

Η προτασιακή λογική είναι ένα πεδίο της λογικής που αφορά τις προτάσεις. Ο πίνακας αληθείας
δείχνει τις σχέσεις ανάμεσα στις τιμές αληθείας των προτάσεων.

Μια μεταβλητή αληθείας (Boolean) ονομάζεται μια μεταβλητή της οποίας η τιμή είναι είτε αληθής είτε
ψευδής. Οι πράξεις με bit στους υπολογιστές αντιστοιχούν στις λογικές πράξεις Boolean
μεταβλητών.

Οι βασικοί λογικοί τελεστές περιλαμβάνουν την άρνηση (not, ¬ p), τη σύζευξη (and, p ∧ q),
τη διάζευξη (or, p ∨ q), την αποκλειστική διάζευξη (exclusive or, p ⊕ q) και τη συνεπαγωγή
(implication, p → q). Με τη χρήση διαφόρων λογικών τελεστών μπορούν να σχηματιστούν σύνθετες προτάσεις.

Μια σύνθετη πρόταση που είναι πάντοτε αληθής είναι μια ταυτολογία (tautology), ενώ μια σύνθετη
πρόταση που είναι πάντοτε ψευδής είναι μια αντίφαση (contradiction). Μια σύνθετη πρόταση
που δεν είναι όυτε ταυτολογία ούτε αντίφαση, είναι ένα ενδεχόμενο (contingency). Σύνθετες
προτάσεις οι οποίες έχουν την ίδια τιμή αληθείας ονομάζονται λογικά ισοδύναμες (συμβολίζεται
με ≡). Κάποιες από τις πιο συχνές ισοδυναμίες είναι οι εξής:

Κανόνες ταυτότητας: 

p ∧ T ≡ p

p ∨ F ≡ p

Κανόνες κυριαρχίας:

p ∨ T ≡ T

p ∧ F ≡ F

Κανόνες ιδιοτέλειας:

p ∨ p ≡ p

p ∧ p ≡ p

Κανόνας διπλής άρνησης:

¬ (¬ p) ≡ p

Αντιμεταθετικός κανόνας:

p ∨ q ≡ q ∨ p

p ∧ q ≡ q ∧ p

Προσαιτεριστικός κανόνας:

(p ∨ q) ∨ r ≡ p ∨ (q ∨ r)

(p ∧ q) ∧ r ≡ p ∧ (q ∧ r)

Επιμεριστικός κανόνας:

p ∨ (q ∧ r) ≡ (p ∨ q) ∧ (p ∨ r)

p ∧ (q ∨ r) ≡ (p ∧ q) ∨ (p ∧ r)

Κανόνες De Morgan:

¬ (p ∧ q) ≡ ¬ p ∨ ¬ q

¬ (p ∨ q) ≡ ¬ p ∧ ¬ q

### *Κατηγορηματική λογική*

Το κατηγορούμενο είναι ένα υπόδειγμα ρηματικής φράσης το οποίο περιγράφει είτε μια ιδιότητα
αντικειμένων ή τη σχέση μεταξύ αντικειμένων που εκπροσωπείται από τις μεταβλητές. Για παράδειγμα,
στην πρόταση, *Το λουλούδι είναι κόκκινο*, το υπόδειγμα *είναι κόκκινο* είναι κατηγορούμενο.
Περιγράφει μια ιδιότητα του λουλουδιού. Το ίδιο κατηγορούμενο μπορεί να χρησιμοποιηθεί και σε
άλλες προτάσεις.

Στα κατηγορούμενα συνήθως δίνεται κι ένα όνομα, π.χ. "Κόκκινο" ή "Κ", μπορεί να
χρησιμοποιηθεί για την αναπαράσταση του κατηγορουμένου *είναι κόκκινο*. Θεωρώντας ως Κ το
όνομα του κατηγορουμένου *είναι κόκκινο*, προτάσεις που διαβεβαιώνουν ότι ένα αντικέιμενο έχει
την ιδιότητα κόκκινο μπορούν να αναπαρασταθούν με την Κ(x), όπου το x αναπαριστά αυθαίρετα 
ένα αντικέιμενο. Η Κ(x) διαβάζεται ως το x *είναι κόκκινο*.

Οι ποσοτικοί δείκτες επιτρέπουν δηλώσεις για ολόκληρες συλλογές αντικειμένων, χωρίς να
είναι απαραίτητη η απαρίθμηση των αντικειμένων ανά όνομα.

Ο Καθολικός(Universal) ποσοτικός δείκτης ∀x διαβεβαιώνει πως μία πρόταση είναι αληθής
για όλες τις τιμές της μεταβλητής x. Για παράδειγμα, ∀x Τίγρης(x) → Θηλαστικό(x), σημαίνει 
πως όλες οι τίγρεις είναι θηλαστικά.

Ο Υπαρξιακός(Existential) ποσοτικός δείκτης ∃x διαβεβαιώνει πως μία πρόταση είναι αληθής
αν υπάρχει τουλάχιστον μία τιμή της μεταβλητής x που την επαληθεύει. Για παράδειγμα, 
∃x Τίγρης(x) → Ανθρωποφάγος(x), σημαίνει πως υπάρχει τουλάχιστον μια τίγρης που είναι ανθρωποφάγος.

Επομένως, ενώ ο καθολικός ποσοτικός δείκτης χρησιμοποιεί τη συνεπαγωγή, ο υπαρξιακός
ποσοτικός δείκτης φυσικά χρησιμοποιεί τη σύζευξη.

Μια μεταβλητή x που εισάγεται σε μια λογική έκφραση μέσω ενός ποσοτικού δείκτη, δεσμεύεται
στον πιο κοντινό για εκείνη ποσοτικό δείκτη που την περικλείει. Ομοίως, σε μια γλώσσα
προγραμματισμού με δομή μπλοκ, μια μεταβλητή σε μια λογική έκφραση αναφέρεται στον εγγύτερο 
ποσοτικό δείκτη στην εμβέλεια της οποίας εμφανίζεται. Για παράδειγμα, στη λογική έκφραση
∃x (Γάτα(x) ^ ∀x (Μαύρο(x))), το x στο Μαύρο(x) είναι καθολικά ποσοτικοποιημένο. Η έκφραση υποννοεί
ότι υπάρχουν γάτες, και ότι όλες είναι μαύρες.

Μια μεταβλητή ονομάζεται ελεύθερη μεταβλητή εάν δε δεσμεύεται σε κάποιον ποσοτικό δείκτη.

Η προτασιακή λογική υπολείπεται στην αναπαράσταση πολλαπλών διαβεβαιώσεων που χρησιμοποιούνται στα
μαθηματικά, στην επιστήμη υπολογιστών και συνεπώς στη μηχανική λογισμικού. Αποτυγχάνει επίσης
να συγκρίνει την ισοδυναμία και άλλα είδη σχέσεων ανάμεσα στις προτάσεις. Για παράδειγμα, η
η διαβεβαίωση *το α είναι μεγαλύτερο από το 1* δεν είναι πρόταση, καθώς δεν μπορεί κανείς να
συνάγει αν η έκφραση είναι αληθής ή ψευδής αν δε γνωρίζει την τιμή του α. Επομένως, η προτασιακή
λογική δε μπορεί να έρθει αντιμέτωπη με τέτοιες φράσεις. Όμως, τέτοιες διαβεβαιώσεις εμφανίζονται
αρκετά συχνά στα μαθηματικά, και θέλουμε να μπορούμε να συμπαιρένουμε βασιζόμενοι σε αυτές τις
διαβεβαιώσεις. Επιπλέον, το μοτίβο που εμπλέκεται στις ακόλουθες δύο λογικές ισοδυναμίες δε 
μπορεί να αποτυπωθεί από την προτασιακή λογική: "*Δεν είναι όλοι οι άνδρες καπνιστές*" και
"*Κάποιοι άνδρες δεν καπνίζουν.*" Κάθε μία από τις δύο αυτές προτάσεις εξετάζεται ανεξάρτητα στην
προτασιακή λογική. Δεν υπάρχει κάποιος μηχανισμός στην προτασιακή λογική που να προσδιορίζει αν οι
δύο αυτές προτάσεις είναι ισοδύναμες. Ως εκ τούτου, στην προτασιακή λογική, κάθε ισοδύναμη πρόταση
εξετάζεται ατομικά, παρά να αντιμετωπίζεται με έναν γενικότερο τύπο που καλύπτει συλλογικά όλες
τις ισοδυναμίες.

Η κατηγορηματική λογική θεωρείται ως μια πιο ισχυρή λογική που αντιμετωπίζει τέτοια ζητήματα.
Κατά μία έννοια, η κατηγορηματική λογική (γνωστή και ως πρώτης-τάξεως λογική ή κατηγορηματικός λογισμός)
είναι μια επέκταση της προτασιακής λογικής σε τύπους που περιλαμβάνουν όρους και κατηγορούμενα.

## Αποδεικτικές Τεχνικές

Η απόδειξη είναι ένα επιχείρημα που καθορίζει αυστηρά την αλήθεια μιας δήλωσης. Οι αποδείξεις, τυπικά,
μπορούν να αναπαρασταθούν ως διακριτές δομές.

Οι δηλώσεις που χρησιμοποιούνται σε μια απόδειξη περιλαμβάνουν αξιώματα που είναι επί της ουσίας
οι υποκείμενες παραδοχές των μαθηματικών δομών, οι υποθέσεις του θεωρήματος προς απόδειξη, και
τα προηγούμενα θεωρήματα που έχουν αποδειχθεί.

Το θεώρημα είναι μια δήλωση το οποίο μπορεί να αποδειχθεί ότι είναι αληθής.

Το λήμμα είναι ένα απλό θεώρημα που χρησιμοποείται για την απόδειξη άλλων θεωρημάτων.

Το επακόλουθο είναι μια πρόταση που μπορεί να καθιερωθεί άμεσα από ένα αποδεδειγμένο θεώρημα.

Η υπόθεση είναι μια δήλωση της οποίας η πραγματική τιμή είναι άγνωστη.

Όταν βρεθεί η απόδειξη μίας υπόθεσης, τότε η υπόθεση γίνεται θεώρημα. Πολλές φορές, οι υποθέσεις
αποδεικνύονται ψευδείς, συνεπώς, δεν αποτελούν θεωρήματα.

### *Άμεση Απόδειξη*

Η άμεση απόδειξη είναι μια τεχνική που καθιερώνει πως η συνεπαγωγή p → q είναι αληθής δείχνοντας
πως το q πρέπει να είναι αληθές όταν το p είναι αληθές. Για παράδειγμα, για να αποδειχθεί ότι 
αν ένας αριθμός n είναι περιττός τότε ο αριθμός $n^2 - 1$ είναι ζυγός, υποθέστε ότι n είναι περιττός,
δηλαδή n = 2k + 1 για κάποιον ακέραιο k:

∴ $n^2 = (2k + 1)^2 = 4k^2 + 4k + 1$.

Καθώς οι δύο πρώτοι όροι του δεξιού μέλους(RHS) είναι ζυγοί αριθμοί ανεξαρτήτως του k, το αριστερό
μέλος(LHS) (δηλαδή το $n^2$) είναι περιττός αριθμός. Επομένως, ο $n^2 - 1$ είναι ζυγός. Η 
άμεση απόδειξη καλείται επίσης Απόδειξη με Επαγωγή.

### *Απόδειξη μέσω Αντίφασης*

Μια πρόταση p είναι αληθής μέσω αντίφασης αν αποδειχθεί βασιζόμενο στην αλήθεια της συνεπαγωγής
¬ p → q, όπου το q είναι μια αντίφαση. Για παράδειγμα, για να δειχθεί ότι το άθροισμα των 
2x + 1 και 2y - 1 είναι ζυγός, θεωρούμε πως το άθροισμα των 2x + 1 και 2y - 1 είναι περιττός.
Με άλλα λόγια, 2(x + y), το οποίο είναι πολλαπλάσιο του 2, είναι περιττός. Αυτό είναι αντιφατικό.
Επομένως, το άθροισμα των 2x + 1 και 2y - 1 είναι ζυγός.

Ένας συμπερασματικός κανόνας είναι ένα μοτίβο που καθορίζει ότι αν ένα σύνολο από παραδοχές
είναι αληθές, τότε μπορεί να συναχθεί πως μία ορισμένη συμπερασματική δήλωση είναι αληθής.
Οι κανόνες αναφοράς της πρόσθεσης, της απλοποίησης και της σύζευξης πρέπει να μελετηθούν.

### *Απόδειξη μέσω Επαγωγής*

Η απόδειξη με επαγωγή πραγματοποιείται σε δύο σκέλη. Στο πρώτο, η πρόταση ορίζεται ως αληθής για
μια βασική περίπτωση - είθισται για τον ακέραιο αριθμό 1. Στο δεύτερο σκέλος, καθιερώνεται πως
αν η πρόταση ισχύει για έναν αυθαίρετο θετικό ακέραιο k, τότε πρέπει να ισχύει και για τον επόμενο
μεγαλύτερο ακέραιο, k + 1. Με άλλα λόγια, η απόδειξη με επαγωγή βασίζεται στον κανόνα εξαγωγής
συμπερασμάτων ο οποίος μας λέει πως η αλήθεια μιας μη πεπερασμένης σειράς από προτάσεις P(n), ∀n ∈ [1… ∞] 
καθιερώνεται αν η P(1) είναι αληθής, και στη συνέχεια, ∀k ∈ [2... n] if P(k) → P(k + 1).

Για μια απόδειξη με επαγωγή, δεν υποθέτουμε πως η P(k) είναι αληθής για όλους τους θετικούς ακεραίους k.
Για την απόδειξη ενός θεωρήματος ή μιας πρότασης απαιτείται από μας μόνο να δείξουμε πώς αν θεωρήσουμε
ότι η P(k) είναι αληθής για οποιονδήποτε αυθαίρετο θετικό ακέραιο k, τότε και η P(k + 1) είναι επίσης αληθής.
Η ορθότητα της επαγωγής ως έγκυρη αποδεικτική τεχνική είναι πέρα από το πλαίσιο συζήτησης αυτού του
γνωστικού πεδίου. Η ακόλουθη πρόταση αποδεικνύεται με επαγωγή.

Πρόταση: *Το άθροισμα των πρώτων n θετικών περιττών ακεραίων P(n) είναι $n^2$.*

Βήμα Βάσης: Η πρόταση είναι αληθής για n = 1, καθώς P(1) = $1^2$ = 1. Το βήμα βάσης ολοκληρώθηκε.

Βήμα Επαγωγής: Η υπόθεση επαγωγής (ΥΕ) είναι ότι η πρόταση ισχύει για n = k, όπου k είναι ένας
αυθαίρετος θετικός ακέραιος k.

∴ 1 + 3 + 5+ … + (2k − 1) = $k^2$

Πλέον μένει να δειχθεί πως P(k) → P(k + 1).

$$
P(k + 1) = 1 + 3 + 5+ … +(2k − 1) + (2k + 1)
= P(k) + (2k + 1)
= k^2 + (2k + 1) [με χρήση της ΥΕ]
= k^2 + 2k + 1
= (k + 1)^2 $$

Επομένως, αποδείχθηκε πως αν η πρόταση είναι αληθής για n = k, τότε είναι αληθής και για n = k + 1.

Το βήμα βάσης μαζί με το βήμα επαγωγής δείχνουν πώς η P(1) είναι αληθής και η πρόταση υπό συνθήκη
P(k) → P(k + 1) είναι αληθής για όλους τους θετικούς ακέραιους k. Συνεπώς, η πρόταση είναι αποδεδειγμένη.

## **Σύνολο, Συσχέτιση, Συνάρτηση**

[1, C2]

*Σύνολο*. Ένα σύνολο είναι μια συλλογή αντικειμένων, που ονομάζονται στοιχεία. Ένα σύνολο μπορεί να
αναπαρασταθεί καταγράφοντας τα στοιχεία ανάμεσα σε αγκύλες, για παράδειγμα S = {1, 2, 3}.

Το σύμβολο ∈ χρησιμοποείται για να εκφράσει ότι ένα στοιχείο ανήκει σε ένα σύνολο, ή-με άλλα λόγια-
είναι μέλος αυτού του συνόλου. Η άρνηση του αναπαρίσταται με το σύμβολο ∉, π.χ., 1 ∈ S αλλά 4 ∉ S.

Σε μια πιο συμπαγή αναπαράσταση του συνόλου χρησιμοποιώντας ένα διαφορετικό συμβολισμό, το {x | P(x)}
είναι το σύνολο όλων των x τέτοια ώστε P(x) για κάθε πρόταση P(x) πάνω σε οποιοδήποτε σύμπαν συζήτησης.
Ακολουθούν παραδείγματα κάποιων σημαντικών συνόλων:

Ν = {0, 1, 2, 3, …} = το σύνολο των μη αρνητικών ακεραίων.

Ζ = {…, -3, -2, -1, 0, 1, 2, 3, …} = το σύνολο των ακεραίων.

*Πεπερασμένο και Μη Πεπερασμένο Σύνολο*. Ένα σύνολο με πεπερασμένο αριθμό στοιχείων ονομάζεται
πεπερασμένο σύνολο. Αντιθέτως, οποιοδήποτε σύνολο δεν έχει πεπερασμένο αριθμό στοιχείων ονομάζεται
μη πεπερασμένο σύνολο. Το σύνολο όλων των φυσικών αριθμών είναι ένα παράδειγμα μη πεπερασμένου συνόλου.

*Πληθάριθμος*. Ο πληθάριθμος ενός πεπερασμένου συνόλου S είναι ο αριθμός των στοιχείων του S. Αναπαρίσταται 
με το σύμβολο |S|, π.χ., αν S = {1, 2, 3}, τότε |S| = 3.

*Καθολικό Σύνολο*. Γενικότερα S = {x ∈ Ω | P(x)}, όπου Ω είναι το σύμπαν συζήτησης μέσα στο οποίο το
κατηγόρημα P(x) πρέπει να ερμηνευθεί. Το "σύμπαν συζήτησης" για ένα δεδομένο κατηγόρημα αναφέρεται συχνά
και ως καθολικό σύνολο. Εναλλακτικά, κάποιος μπορεί να ορίζει το καθολικό σύνολο ως το σύνολο όλων των στοιχείων.

*Ισότητα Συνόλων*. Δύο σύνολα είναι ίσα αν και μόνο αν έχουν τα ίδια στοιχεία, δηλαδή:

X = Y ≡ ∀p (p ∈ X ↔ p ∈ Y).

*Υποσύνολο*. Το X είναι υποσύνολο του Y, ή το X περιέχεται στο Y, αν όλα τα στοιχεία του X ανήκουν στο Y.
Αυτό συμβολίζεται με X ⊆ Y. Με άλλα λόγια, X ⊆ Y αν και μόνο αν ∀p(p ∈ X → p ∈ Y). Αν X = {1, 2, 3}
και Y = {1, 2, 3, 4, 5}, τότε X ⊆ Y.

Αν το X δεν είναι υποσύνολο του Y, τότε συμβολίζεται ως X ⊈ Y.

*Γνήσιο Υποσύνολο*. Το X είναι γνήσιο υποσύνολο του Y (συμβολίζεται X ⊂ Y) αν το X είναι υποσύνολο του Y
αλλά όχι ίσο με το Y, δηλαδή υπάρχει κάποιο στοιχείο του Y που δεν ανήκει στο X.

Με άλλα λόγια, X ⊂ Y αν X ⊆ Y ^ (X ≠ Y). Αν X = {1, 2, 3}, Y = {1, 2, 3, 4}, και Z = {1, 2, 3},
τότε X ⊂ Y, όμως το X δεν είναι γνήσιο υποσύνολο του Z. Τα σύνολα X και Z είναι ίσα.

Αν το X δεν είναι γνήσιο υποσύνολο του Y, τότε συμβολίζεται ως X ⊄ Y.

*Υπερσύνολο*. Αν το X είναι υποσύνολο του Y, τότε το Y αποτελεί υπερσύνολο του X. Αυτό συμβολίζεται με
Υ ⊇ Χ, δηλαδή, Υ ⊇ Χ αν και μόνο αν Χ ⊆ Υ. Αν X = {1, 2, 3} και Y = {1, 2, 3, 4, 5}, τότε Y ⊇ X.

*Κενό Σύνολο*. Ένα σύνολο το οποίο δεν περιέχει κανένα στοιχείο ονομάζεται κενό σύνολο. Ένα κενό σύνολο,
το οποίο συμβολίζεται με φ, αναφέρεται και ως ένα μηδενικό σύνολο.

*Δυναμοσύνολο*. Το σύνολο όλων των υποσυνόλων ενός συνόλου Χ ονομάζεται *δυναμοσύνολο* του Χ. Αναπαρίσταται
ως ℘(X). Αν Χ = {a, b, c}, τότε ℘(X) = {φ, {a}, {b}, {c}, {a, b}, {a, c}, {b, c}, {a, b, c}}. Αν |X| = n,
τότε |℘ (X)| = $2^n$.

*Διαγράμματα Venn*. Τα διαγράμματα Venn είναι μια εικονική αναπαράσταση των συνόλων ως κλειστοί χώροι
στο επίπεδο. Στο σχήμα 2, το ορθογώνιο αναπαριστά το καθολικό σύνολο και η σκιαγραφημένη περιοχή 
αναπαριστά ένα σύνολο Χ.

![Σχήμα 2](images/17.2-MathFound.png)
**Σχήμα 2. Διάγραμμα Venn για το σύνολο Χ**

### *Πράξεις Συνόλων*

*Τομή*. Η τομή δύο συνόλων Χ και Υ, που συμβολίζεται με Χ ∩ Υ, είναι το σύνολο των κοινών στοιχείων
που ανήκουν και στο Χ και στο Υ. Με άλλα λόγια, Χ ∩ Υ = {p | (p ∈ Χ) ^ (p ∈ Υ)}. Για παράδειγμα,
{1, 2, 3} ∩ {3, 4, 6} = {3}.

Αν Χ ∩ Υ = φ, τότε τα σύνολα Χ και Υ είναι ξένα μεταξύ τους.

Το διάγραμμα Venn για τη τομή συνόλων παρουσιάζεται στο σχήμα 3. Το κοινό τμήμα των δύο συνόλων
αναπαριστά την τομή τους.

![Σχήμα 3](images/17.3-MathFound.png)
**Σχήμα 3. Τομή των συνόλων Χ και Υ**

*Ένωση*. Η ένωση δύο συνόλων Χ και Υ, που συμβολίζεται με Χ ∪ Υ, είναι το σύνολο όλων των στοιχείων
που ανήκουν είτε στο Χ, είτε στο Υ, είτε και στα δύο. Με άλλα λόγια, Χ ∪ Υ = {p | (p ∈ Χ) v (p ∈ Υ)}.
Για παράδειγμα, {1, 2, 3} ∪ {3, 4, 6} = {1, 2, 3, 4, 6}.

![Σχήμα 4](images/17.4-MathFound.png)
**Σχήμα 4. Ένωση των συνόλων Χ και Υ**

Αξίζει να σημειωθεί πως |Χ ∪ Υ| = |Χ| + |Υ| - |Χ ∩ Υ|.

Το διάγραμμα Venn για την ένωση συνόλων αναπαρίσταται από τη σκιαγραφημένη περιοχή στο σχήμα 4.

*Συμπλήρωμα*. Το σύνολο των στοιχείων σε ένα καθολικό σύνολο που δεν ανήκουν σε ένα δεδομένο σύνολο Χ
ονομάζεται συμπληρωματικό σύνολο Χ'. Με άλλα λόγια, Χ' = {p | (p ∈ U) ^ (p ∉ Χ)}.

![Σχήμα 5](images/17.5-MathFound.png)
**Σχήμα 5. Διάγραμμα Venn του συμπληρώματος του συνόλου Χ**

Το σκιαγραφημένο τμήμα του διαγράμματος Venn του σχήματος 5, αναπαριστά το συμπληρωματικό σύνολο του Χ.

*Διαφορά Συνόλων* ή *Σχετικό Συμπλήρωμα*. Το σύνολο των στοιχείων που ανήκουν στο Χ αλλά δεν ανήκουν στο Υ 
χτίζει τη διαφορά του Υ από το Χ. Αυτό αναπαρίσταται ως Χ - Υ. Με άλλα λόγια, Χ - Υ = {p | (p ∈ Χ) ^ (p ∉ Υ)}.
Για παράδειγμα, {1, 2, 3} - {3, 4, 6} = {1, 2}.

Αποδεικνύεται ότι Χ - Υ = Χ ∩ Υ'.

Η διαφορά Χ - Υ αναπαρίσταται από τη σκιαγραφημένη περιοχή στο σχήμα 6, με τη χρήση ενός διαγράμματος Venn.

![Σχήμα 6](images/17.6-MathFound.png)
**Σχήμα 6. Διάγραμμα Venn για το Χ - Υ**

*Καρτεσιανό Γινόμενο*. Ένα ζεύγος {p, q} είναι ένα σύνολο δύο στοιχείων. Σε ένα σύνολο, η διάταξη των στοιχείων 
δεν είναι σημαντική, επομένως {p, q} = {q, p}.

Σε ένα διατεταγμένο ζεύγος (p, q), η σειρά με την οποία εμφανίζονται τα στοιχεία είναι σημαντική.
Συνεπώς, (p, q) ≠ (q, p) εκτός αν p = q. Σε γενικές γραμμές, (p, q) = (s, t) αν και μόνο αν p = s και q = t.

Με δεδομένα δύο σύνολα Χ και Υ, το καρτεσιανό τους γινόμενο Χ × Υ είναι το σύνολο όλων των διατεταγμένων
ζευγών (p, q) τέτοια ώστε p ∈ Χ και q ∈ Υ. Με άλλα λόγια, Χ × Υ = {(p, q) | (p ∈ Χ) ^ (q ∈ Υ)}.
Για παράδειγμα, {a, b} × {1, 2} = {(a, 1), (a, 2), (b, 1), (b, 2)}.

### *Ιδιότητες Συνόλων*

Ακολουθούν κάποιες από τις πιο σημαντικές ιδιότητες των συνόλων:

1. Προσαιτεριστική Ιδιότητα:

X ∪ (Y ∪ Z) = (X ∪ Y) ∪ Z

X ∩ (Y ∩ Z) = (X ∩ Y) ∩ Z

2. Αντιμεταθετική Ιδιότητα:

X ∪ Y = Y ∪ X

X ∩ Y = Y ∩ X

3. Επιμεριστική Ιδιότητα:

X ∪ (Y ∩ Z) = (X ∪ Y) ∩ (X ∪ Z)

X ∩ (Y ∪ Z) = (X ∩ Y) ∪ (X ∩ Z)

4. Ταυτοτική Ιδιότητα

X ∪ φ = X

X ∩ Ω = X

5. Συμπληρωματική Ιδιότητα

X ∪ X' = Ω

X ∩ X' = φ

6. Ιδιοτελής Ιδιότητα

X ∪ X = X

X ∩ X = X

7. Δεσμευτική Ιδιότητα

Χ ∪ Ω = Ω 

Χ ∩ φ = φ

8. Απορροφητική Ιδιότητα

X ∪ (X ∩ Y) = X

X ∩ (X ∪ Y) = X

9. Κανόνες De Morgan:

(X ∪ Y)' = X' ∩ Y'

(X ∩ Y)' = X' ∪ Y'

### *Συσχέτιση και Συνάρτηση*

Η συσχέτιση είναι μια σύνδεση ανάμεσα σε δύο σύνολα πληροφοριών. Θεωρήστε ένα σύνολο κατοίκων μίας πόλης 
και τους αριθμούς τηλεφώνων τους. Το ζευγάρωμα των ονομάτων με τους αντίστοιχους αριθμούς τηλεφώνων
είναι μία συσχέτιση. Τα ζεύγη αυτά έχουν κάποια *διάταξη*. Για κάθε ζεύγος, είτε το όνομα θα είναι πρώτο ακολουθούμενο
από τον αριθμό τηλεφώνου, είτε το ακριβώς αντίστροφο. Το σύνολο μέσα από το οποίο προέρχονται τα πρώτα
σε σειρά στοιχεία ονομάζεται *σύνολο ορισμού* και το άλλο σύνολο ονομάζεται *σύνολο τιμών*. 
Το πεδίο ορισμού είναι εκεί από όπου ξεκινάμε και πεδίο τιμών εκεί που καταλήγουμε.

Μια σχέση R(X, Y) θεωρείται συνάρτηση αν κάθε στοιχείο του πεδίου ορισμού Χ αντιστοιχίζεται σε ένα στοιχείο 
του συνόλου τιμών Υ. Θεωρήστε σύνολο ορισμού Χ ως ένα σύνολο ανθρώπων και σύνολο τιμών Υ ως τους αριθμούς 
τηλεφώνων τους. Αν ένας άνθρωπος μπορεί να έχει πολλούς αριθμούς τηλεφώνου, τότε αυτή η συσχέτιση δεν αποτελεί 
συνάρτηση. Όμως, αν σχεδιάσουμε μια σχέση ανάμεσα στα ονόματα των κατοίκων και τις ημερομηνίες γέννησης τους, 
με το όνομα ως πεδίο ορισμού, τότε αυτή η σχέση πληροί τις προϋποθέσεις για να θεωρείται συνάρτηση. Αυτό σημαίνει πως, 
ενώ όλες οι συναρτήσεις είναι συσχετίσεις, δεν είναι όλες οι συσχετίσεις συναρτήσεις. Στην περίπτωση της συνάρτησης, 
με δεδομένο ένα x, θα πρέπει να αντιστοιχεί σε ένα και μόνο ένα y για κάθε διατεταγμένο ζεύγος (x, y).

Για παράδειγμα, θεωρήστε τις παρακάτω σχέσεις:

Α: {(3, –9), (5, 8), (7, –6), (3, 9), (6, 3)}.

B: {(5, 8), (7, 8), (3, 8), (6, 8)}.

Είναι οι σχέσεις αυτές συναρτήσεις;

Στη σχέση Α, το πεδίο ορισμού είναι όλες οι τιμές του x, δηλαδή {3, 5, 6, 7}, και το πεδίο
τιμών είναι όλες οι τιμές του y, δηλαδή {-9, -6, 3, 8, 9}.

Η σχέση Α δεν αποτελεί συνάρτηση, καθώς υπάρχουν δύο διαφορετικές τιμές του συνόλου τιμών, -9 και 9,
για την ίδια τιμή του x, 3.

Στη σχέση Β, το πεδίο ορισμού είναι το ίδιο με της Α, δηλαδή, {3, 5, 6, 7}. Αλλά, το πεδίο τιμών
είναι μόνο το στοιχείο {8}. Η σχέση πληροί τις προϋποθέσεις της συνάρτησης, παρόλο που όλες οι τιμές του
x αντιστοιχίζουν στην ίδια τιμή του y. Εδώ κάθε τιμή του x είναι διακριτή, και συνεπώς η συνάρτηση
είναι καλομαθημένη. Η σχέση Β μπορεί να αναπαρασταθεί από την εξίσωση y = 8.

Το χαρακτηριστικό μιας συνάρτησης μπορεί να επαληθευτεί χρησιμοποιώντας μία δοκιμή κάθετης γραμμής,
η οποία ορίζεται παρακάτω:

*Με δεδομένο το γράφημα της σχέσης, αν κανείς σχεδιάσει μια κάθετη γραμμή που να διατρέχει το
γράφημα σε περισσότερα από ένα σημείο, τότε η σχέση δεν είναι συνάρτηση*.

![Σχήμα 7](images/17.7-MathFound.png)
**Σχήμα 7. Έλεγχος κάθετης γραμμής για συνάρτηση**

Στο σχήμα 7, και οι δύο γραμμές Γ1 και Γ2 κόβουν τη γραφική παράσταση της σχέσης τρεις φορές.
Αυτό υποδηλώνει ότι για την ίδια τιμή x, υπάρχουν τρεις διαφορετικές τιμές y για την καθεμία.
Συνεπώς, η σχέση δεν αποτελεί συνάρτηση.

## **Γράφος και δένδρο**

[1*, c10, c11]

### *Γράφος*

Ένας γράφος G = (V, E), όπου V είναι το σύνολο των κορυφών (κόμβων) και E είναι το σύνολο των
ακμών. Οι ακμές αναφέρονται επίσης και ως τόξα ή σύνδεσμοι.

![Σχήμα 8](images/17.8-MathFound.png)
**Σχήμα 8. Παράδειγμα ενός γράφου**

Η F είναι μια συνάρτηση που αντιστοιχίζει το σύνολο ακμών E σε ένα σύνολο ταξινομημένων ή μη
ζευγών των στοιχείων του V. Στο σχήμα 8, G = (V, E) όπου V = {A, B, Γ}, E = {α1, α2, α3}, και
F = {(α1, (A, B)), (α2, (Γ, B)), (α3, (B, A))}.

Ο γράφος του σχήματος 8 είναι ένας απλός γράφος που αποτελείται από ένα σύνολο κορυφών ή 
κόμβων και ένα σύνολο ακμών που συνδέουν μη ταξινομημένα ζεύγη. Οι ακμές σε απλούς γράφους 
είναι μη κατευθυνόμενες. Τέτοιοι γράφοι είναι γνωστοί και ως μη κατευθυνόμενοι γράφοι. Στο
σχήμα 8, το (α1, (A, Γ)) μπορεί να αντικατασταθεί με το (α1, (Γ, A)) καθώς το ζεύγος των
κόμβων A και Γ είναι μη ταξινομημένο. Το ίδιο ισχύει και για τις άλλες δύο ακμές.

Σε έναν πολυγράφο, περισσότερες από μία ακμές μπορούν να συνδέουν το ίδιο ζεύγος κορυφών.
Δύο ή περισσότερες ακμές που συνδέουν το ίδιο ζεύγος κορυφών μπορεί να αντικατροπτίζουν
πολλαπλές συσχετίσεις μεταξύ των δύο αυτών κορυφών. Τέτοιες ακμές ονομάζονται παράλληλες ή
πολλαπλές ακμές. Στο σχήμα 9, οι ακμές α3 και α4 συνδέουν και οι δύο το Α και το Β. Το σχήμα 9
είναι ένας πολυγράφος όπου οι ακμές α3 και α4 είναι πολλαπλές ακμές.

![Σχήμα 9](images/17.9-MathFound.png)
**Σχήμα 9. Παράδειγμα ενός πολυγράφου**

Σε έναν *ψευδογράφο*, επιτρέπονται οι ακμές που συνδέουν έναν κόμβο στον εαυτό του. Τέτοιες 
ακμές ονομάζονται βρόχοι.

![Σχήμα 10](images/17.10-MathFound.png)
**Σχήμα 10. Παράδειγμα ενός ψευδογράφου**

Στο σχήμα 10, η ακμή α4 έχει αρχή και πέρας τον κόμβο Β. Το σχήμα 10 είναι ένας ψευδογράφος
στον οποίο η ακμή α4 είναι ένας βρόχος.

![Σχήμα 11](images/17.11-MathFound.png)
**Σχήμα 11. Παράδειγμα ενός κατευθυνόμενου γράφου**

Ένας κατευθυνόμενος γράφος αποτελείται από ένα σύνολο κορυφών V και ένα σύνολο ακμών E που
είναι ταξινομημένα ζεύγη των στοιχείων του V. Ένας κατευθυνόμενος γράφος μπορεί να περιέχει
βρόχους. Στο σχήμα 11, G = (V, E) όπου V = {A, B, Γ}, E = {α1, α2, α3}, και F = {(α1, (A, B)),
(α2, (B, Γ)), (α3, (B, A))}.

![Σχήμα 12](images/17.12-MathFound.png)
**Σχήμα 12. Παράδειγμα ενός κατευθυνόμενου γράφου με βάρη**

Σε έναν κατευθυνόμενο γράφο με βάρη G = (V, E), κάθε ακμή έχει ένα βάρος που σχετίζεται με 
αυτή. Το βάρος μιας ακμής αναπαριστά συνήθως την αριθμητική τιμή που συνδέεται με τη σχέση
ανάμεσα στις δύο αντίστοιχες κορυφές. Στο σχήμα 12, τα βάρη για τις ακμές α1, α2, και α3 είναι
αντιστοίχως 76, 93, και 15. Αν οι κορυφές A, B και Γ αναπαριστούν τρεις πόλεις μίας χώρας, τα 
βάρη, για παράδειγμα, θα μπορούσαν να είναι οι αποστάσεις μεταξύ των πόλεων σε χιλιόμετρα. 

Θεωρήστε G = (V, E) έναν μη κατευθυνόμενο γράφο με σύνολο ακμών E. Τότε, για μια ακμή α ∈ E
όπου α = (u, v), χρησιμοποιούνται οι ακόλουθες ορολογίες:

* οι κορυφές u, v ονομάζονται *παρακείμενες* ή *γειτονικές* ή *συνδεδεμένες*.

* η ακμή α είναι *συνυφασμένη* με τις κορυφές u και v.

* η ακμή α *συνδέει* τις κορυφές u και v.

* οι κορυφές u και v είναι *σημεία τερματισμού* για την ακμή α.

Αν v ∈ V, το σύνολο των κορυφών για τον μη κατευθυνόμενο γράφο G(V, E), τότε:

* ο *βαθμός* του v, deg(v), είναι ο αριθμός των συνυφασμένων ακμών του, με τη διαφορά ότι 
τυχόν αυτο-βρόχοι υπολογίζονται δύο φορές.

* μια κορυφή με βαθμό 0 ονομάζεται *απομονωμένη κορυφή*.

* μια κορυφή με βαθμό 1 ονομάζεται *κορυφή μενταγιόν*.

Θεωρήστε G(V, E) έναν κατευθυνόμενο γράφο. Αν η α(u, v) είναι μια ακμή του G, τότε οι 
ακόλουθες ορολογίες χρησιμοποιούνται συχνά:

* η κορυφή u είναι *παρακείμενη στη* v, και η v είναι *παρακείμενη από* την u.

* η ακμή α *έρχεται από* την κορυφή u και *πηγαίνει στη* v.

* η ακμή α *συνδέει* την κορυφή u στη v, ή η e *πηγαίνει από* τη u στη v.

* η κόμβος εκκίνησης της ακμής α είναι ο u.

* η κόμβος τερματισμού της ακμής α είναι ο v.

Αν v ∈ V, το σύνολο των κορυφών για τον κατευθυνόμενο γράφο G(V, E), τότε:

* ο *βαθμός εισόδου* του v, $deg^{−}(v)$, είναι ο αριθμός των ακμών που εισέρχονται στον v,
δηλαδή, για τον οποίο ο κόμβος v είναι τερματικός κόμβος.

* ο *βαθμός εξόδου* του v, $deg^{+}(v)$, είναι ο αριθμός των ακμών που εξέρχονται από τον v,
δηλαδή, για τον οποίο ο κόμβος v είναι κόμβος εκκίνησης.

* ο *βαθμός* του v, deg(v) = $deg^{−}(v) + deg^{+}(v)$, είναι το άθροισμα του βαθμού εισόδου και
του βαθμού εξόδου του v. 

* ο βρόχος σε μία κορυφή συνεισφέρει μία μονάδα τόσο στον στο βαθμό εισόδου όσο και στο βαθμό
εξόδου του κόμβου.

Ακολουθώντας τους παραπάνω ορισμούς, ο βαθμός ενός κόμβου παραμένει αμετάβλητος είτε 
θεωρήσουμε πως οι ακμές του είναι κατευθυνόμενες είτε είναι μη κατευθυνόμενες.

Σε έναν μη κατευθυνόμενο γράφο, ένα μονοπάτι με μέγεθος n από τον κόμβο u στο v είναι μια 
ακολουθία από n παρακείμενες ακμές από την κορυφή u στην κορυφή v.

* Ένα μονοπάτι είναι *κύκλωμα* αν u=v.

* Ένα μονοπάτι *διασχίζει* τις κορυφές κατά μήκος του.

* Ένα μονοπάτι είναι *απλό* αν δεν περιέχει καμία ακμή που εμφανίζεται περισσότερες από μία 
φορές.

Ένας κύκλος πάνω σε n κορυφές $C_n$ για κάθε n ≥ 3 είναι ένας απλός γράφος όπου 
$V = {v_1, v_2, …, v_n}$ και $E = {{v_1, v_2,}, {v_2, v_3}, …, {v_{n-1}, v_n}, {v_n, v_1}}$.

Για παράδειγμα, το σχήμα 13 απεικονίζει δύο κύκλους μεγέθους 3 και 4.

![Σχήμα 13](images/17.13-MathFound.png)
**Σχήμα 13. Παράδειγμα των κύκλων $C_3$ και $C_4$**

Μια λίστα γειτνίασης είναι ένας πίνακας με μία γραμμή ανά κορυφή, καταχωρόντας τις παρακείμενες
κορυφές της. Η λίστα γειτνίασης για έναν κατευθυνόμενο γράφο διατηρεί τις καταχωρίσεις των
κόμβων τερματισμού για κάθε κορυφή του γράφου.

![Σχήμα 14](images/17.14-MathFound.png)
**Σχήμα 14. Λίστες γειτνίασης για τους γράφους των σχημάτων 10 και 11**

Το σχήμα 14 απεικονίζει τις λίστες γειτνίασης για τον ψευδογράφο του σχήματος 10 και του 
κατευθυνόμενου γράφου του σχήματος 11. Καθώς ο βαθμός εξόδου της κορυφής Γ στο σχήμα 11 είναι 0,
δεν υπάρχει καταχώριση για την Γ στη λίστα γειτνίασης.

Διαφορετικές αναπαραστάσεις ενός γράφου - όπως η μήτρα γειτνίασης, η μήτρα συχνότητας εμφάνισης,
και οι λίστες γειτνίασης - πρέπει να μελετηθούν.

### *Δένδρο*

Ένα δένδρο T(N, E) είναι μια ιεραρχική δομή δεδομένων n = |N| κόμβων με έναν ειδικά καθορισμένο
κόμβο ρίζας R, ενώ οι υπόλοιποι n - 1 κόμβοι σχηματίζουν υποδένδρα κάτω από τον κόμβο ρίζας R.
Ο αριθμός των ακμών |E| σε ένα δένδρο είναι πάντα ίσο με |Ν| - 1.

Το υποδένδρο στον κόμβο X είναι ο υπογράφος του δένδρου ο οποίος αποτελείται από τον κόμβο X
και τους απογόνους του, και όλες οι ακμές είναι συνυφασμένες με τους απογόνους αυτούς.
Εναλλακτικά του αναδρομικού αυτού ορισμού, ένα δένδρο μπορεί να οριστεί ως ένας συνδεδεμένος
μη κατευθυνόμενος ακυκλικός γράφος.

![Σχήμα 15](images/17.15-MathFound.png)
**Σχήμα 15. Παράδειγμα ενός δένδρου**

Όμως, είναι σημαντικό να θυμάται κανείς ότι, ένα δένδρο από τη φύση του είναι μια αυστηρά 
ιεραρχική δομή σε σύγκριση με ένα γράφο, που είναι επίπεδος. Σε ένα δένδρο, ένα διατεταγμένο
ζεύγος χτίζεται ανάμεσα σε δύο κόμβους, το γονέα και το παιδί. Κάθε κόμβος παιδί σε ένα δένδρο
σχετίζεται με έναν και μόνο γονέα, ενώ ο περιορισμός χάνει τη σημασία του για έναν γράφο όπου
δεν υπάρχει συσχέτιση γονέα-παιδιού.

Ένας μη κατευθυνόμενος γράφος είναι δένδρο αν και μόνο αν υπάρχει μια μοναδική και απλή διαδρομή
μεταξύ οποιουδήποτε ζεύγους κόμβων.

Το σχήμα 15 παρουσιάζει ένα δένδρο T(N, E) όπου το σύνολο των κόμβων N = {A, B, Γ, Δ, E, Ζ, Η, Θ
I, Κ, Λ}. Το σύνολο των ακμών E = {(A, B), (A, Γ), (A, Φ), (B, E), (B, Ζ), (B, Η), (Γ, Θ), 
(Γ, I), (Δ, Κ), (Δ, Λ)}.

Ο γονέας ενός κόμβου v, ο οποίος δεν είναι ρίζα, είναι ο μοναδικός κόμβος u με μια κατευθυνόμενη
ακμή από το u στο v. Κάθε κόμβος σε ένα δένδρο έχει έναν μοναδικό κόμβο γονέα εκτός από τη ρίζα
του δένδρου. Στο σχήμα 15, ο κόμβος ρίζα A είναι ο γονέας των κόμβων B, Γ και Δ. Αντίστοιχα,
ο B είναι ο γονέας των E, Ζ, Η και ούτω καθεξής. Ο κόμβος ρίζα A δεν έχει κάποιο γονέα.

Ένας κόμβος ο οποίος έχει παιδιά ονομάζεται εσωτερικός κόμβος. Στο σχήμα 15, οι κόμβοι A και B 
είναι παραδείγματα εσωτερικών κόμβων.

Ο βαθμός ενός κόμβου σε ένα δένδρο είναι ο ίδιος με τον αριθμό των παιδιών του. Στο σχήμα 15,
ο κόμβος ρίζα Α και το παιδί του Β έχουν και οι δύο βαθμό 3. Οι κόμβοι Γ και Δ έχουν βαθμό 2.

Η απόσταση ενός κόμβου από τον κόμβο ρίζας σε όρους αριθμού μεταβάσεων ονομάζεται *επίπεδό* του.
Οι κόμβοι σε ένα δένδρο βρίσκονται σε διαφορετικά επίπεδα. Ο κόμβος ρίζα βρίσκεται στο επίπεδο 
0. Αντιθέτως, το επίπεδο ενός κόμβου X είναι η απόσταση της μοναδικής διαδρομής από τη ρίζα
του δένδρου μέχρι τον κόμβο X. Ο κόμβος ρίζα Α του σχήματος 15 βρίσκεται στο επίπεδο 0. Οι 
κόμβοι B, Γ και Δ βρίσκονται στο επίπεδο 1. Οι εναπομείναντες κόμβοι του σχήματος 15 βρίσκονται
στο επίπεδο 2.

Το ύψος ενός δένδρου είναι ο μέγιστος αριθμός των επιπέδων των κόμβων του δένδρου. Στο σχήμα 15,
το ύψος του δένδρου είναι 2.

Ένας κόμβος ονομάζεται *φύλλο* αν δεν έχει παιδιά. Ο βαθμός ενός κόμβου φύλλου είναι 0. Στο
σχήμα 15, οι κόμβοι Ε εώς και Κ είναι κόμβοι φύλλα με βαθμό 0.

Οι πρόγονοι ή προκάτοχοι ενός κόμβου Χ, ο οποίος δεν είναι ρίζα, είναι όλοι οι κόμβοι στο 
μονοπάτι από τη ρίζα μέχρι τον κόμβο Χ. Στο σχήμα 15, οι κόμβοι Α και Δ σχηματίζουν το σύνολο
προγόνων για τον Κ.

Οι διάδοχοι ή απόγονοι ενός κόμβου X είναι όλοι οι κόμβοι που έχουν τον X ως πρόγονο. Για ένα
δένδρο με n κόμβους, όλοι οι εναπομείναντες n - 1 κόμβοι είναι διάδοχοι του κόμβου ρίζα. Στο
σχήμα 15, ο κόμβος B έχει τους διαδόχους E, Ζ και Η.

*Αν ο κόμβος X είναι πρόγονος του κόμβου Y, τότε ο κόμβος Y είναι διάδοχος του κόμβου X.*

Δύο ή και περισσότεροι κόμβοι που μοιράζονται τον ίδιο κόμβο γονέα ονομάζονται κόμβοι *αδέρφια*.
Στο σχήμα 15, οι κόμβοι E και Ζ είναι αδέρφια. Όμως, οι κόμβοι E και Κ, παρότι βρίσκονται στο 
ίδιο επίπεδο, δεν είναι αδέρφια.

*Δύο κόμβοι αδέρφια βρίσκονται στο επίπεδο, όμως δύο κόμβοι που βρίσκονται στο ίδιο επίπεδο δεν
είναι κατ'ανάγκη αδέρφια.*

Ένα δένδρο ονομάζεται *διατεταγμένο δένδρο* αν η σχετική θέση της εμφάνισης των κόμβων παιδιών 
κόμβων είναι σημαντική. Για παράδειγμα, ένα οικογενειακό δένδρο είναι ένα διατεταγμένο δένδρο 
αν, κατά κανόνα, το όνομα ενός πρεσβύτερου αδερφιού εμφανίζεται πριν (δηλαδή αριστερά από) 
αυτό του νεότερου αδερφιού.

Σε ένα μη διατεταγμένο δένδρο, η σχετική θέση των εμφανίσεων πριν από τα αδέλφια δεν έχει 
κάποια σημαντικότητα, και μπορεί να αλλάζει αυθαίρετα.

Ένα δυαδικό δένδρο σχηματίζεται με κανέναν ή περισσότερους κόμβους όπου υπάρχει ένας κόμβος
ρίζα R και οι υπόλοιποι κόμβοι σχηματίζουν ένα ζεύγος από διατεταγμένα υποδένδρα κάτω από τον
κόμβο ρίζα. Σε ένα δυαδικό δένδρο, δεν υπάρχει εσωτερικός κόμβος που να έχει περισσότερα από
2 παιδιά. Όμως, πρέπει κανείς να αναλογιστεί πώς πέρα από το κριτήριο του βαθμού των
εσωτερικών κόμβων, ένα δυαδικό δένδρο είναι πάντοτε διατεταγμένο. Αν οι θέσεις των υποδένδρων
αριστερά και δεξιά οποιουδήποτε κόμβου αλλάξουν, τότε παράγεται ένα καινούριο δένδρο.

![Σχήμα 16](images/17.16-MathFound.png)
**Σχήμα 16. Παραδείγματα δυαδικών δένδρων**

Στο σχήμα 16, τα δύο δυαδικά δένδρα είναι διαφορετικά καθώς οι θέσεις στις οποίες εμφανίζονται
τα παιδιά του Α είναι διαφορετική και στα δύο δένδρα.

![Σχήμα 17](images/17.17-MathFound.png)
**Σχήμα 17. Παράδειγμα ενός πλήρους δυαδικού δένδρου**

Σύμφωνα με το [1*], ένα δυαδικό δένδρο ονομάζεται πλήρως δυαδικό δένδρο αν κάθε εσωτερικός
κόμβος έχει ακριβώς δύο παιδιά. Το δυαδικό δένδρο στο σχήμα 17 είναι ένα πλήρως δυαδικό 
δένδρο καθώς και οι δύο εσωτερικοί κόμβοι A και Β έχουν βαθμό 2.

Ένα πλήρες δυαδικό δένδρο που ακολουθεί τον παραπάνω ορισμό αναφέρεται και ως *αυστηρά δυαδικό
δένδρο*. 

![Σχήμα 18](images/17.18-MathFound.png)
**Σχήμα 18. Παράδειγμα ολοκληρωμένων δυαδικών δένδρων**

Και τα δύο δυαδικά δένδρα στο σχήμα 18 είναι ολοκληρωμένα δυαδικά δένδρα. Το δένδρο στο σχήμα 
18(α) είναι τόσο ένα ολοκληρωμένο δυαδικό δένδρο όσο και ένα πλήρες δυαδικό δένδρο. Ένα 
ολοκληρωμένο δυαδικό δένδρο έχει όλα του τα επίπεδα, με εξαίρεση ίσως το τελευταίο του,
συμπληρωμένα. Στην περίπτωση που το τελευταίο επίπεδο ενός ολοκληρωμένου δένδρου δεν είναι 
πλήρες, οι κόμβοι εμφανίζονται στις αριστερές θέσεις του επιπέδου.

Ενδιαφέρον παρουσιάζει, ακολουθώντας τους παραπάνω ορισμούς, ότι το δένδρο στο σχήμα 18(β) 
είναι ένα ολοκληρωμένο δυαδικό δένδρο αλλά όχι ένα πλήρες δυαδικό δένδρο, καθώς ο κόμβος Β
έχει μόνο ένα παιδί, το Δ. Αντιθέτως, το δένδρο στο σχήμα 17 είναι ένα πλήρες δένδρο αλλά όχι
ένα ολοκληρωμένο δένδρο, καθώς τα παιδιά του Β εμφανίζονται στο δένδρο ενώ τα παιδιά του Γ 
φαίνονται στο τελευταίο επίπεδο.

Ένα δυαδικό δένδρο με ύψος Η είναι ισορροπημένο αν όλοι οι κόμβοι φύλλα εμφανίζονται στα 
επίπεδα Η ή Η - 1. Και τα τρία δυαδικά δένδρα στα σχήματα 17 και 18 είναι ισορροπημένα
δυαδικά δένδρα.

Υπάρχουν το πολύ $2^Η$ φύλλα σε ένα δυαδικό δένδρο ύψους Η. Με άλλα λόγια, αν ένα δυαδικό 
δένδρο με L φύλλα είναι πλήρες και ισορροπημένο, τότε το ύψος του είναι 
$Η = \left \lceil{log_2L}\right \rceil$. Αυτό είναι αληθές για τα δύο δένδρα στα σχήματα 17 και
18(α) αφού και τα δύο δένδρα είναι πλήρη και ισορροπημένα. Ωστόσο, το δένδρο στο σχήμα 18(β)
δεν είναι ένα πλήρες δυαδικό δένδρο.

Το δυαδικό δένδρο αναζήτησης (BST) είναι μια ειδική περίπτωση δυαδικού δένδρου όπου κάθε κόμβος 
περιέχει μια ξεχωριστή τιμή-κλειδί, και η τιμή-κλειδί για κάθε κόμβο στο δένδρο είναι μικρότερη 
από κάθε τιμή-κλειδί του δεξιού υπόδενδρου και μεγαλύτερη από κάθε τιμή-κλειδί του αριστερού
υπόδενδρου.

Ο *αλγόριθμος διέλευσης* είναι μια διαδικασία για τη συστηματική επίσκεψη κάθε κόμβου ενός 
δυαδικού δένδρου. Οι διελεύσεις μπορούν να οριστούν αναδρομικά.

Αν το Τ είναι δυαδικό δένδρο με ρίζα R, και οι εναπομείναντες κόμβοι σχηματίζουν ένα 
διατεταγμένο ζεύγος που αποτελείται από ένα μη κένο αριστερό υπόδενδρο $T_L$ και ένα μη κένο
δεξί υπόδενδρο $T_R$ κάτω από το R, τότε η συνάρτηση προδιάταξης Προδιάταξη(T) ορίζεται ως:

$Προδιάταξη(T) = R, Προδιάταξη(T_L), Προδιάταξη(T_R) … εξίσωση 1$

Η αναδρομική διαδικασία εύρεσης της προδιατεταγμένης διέλευσης των υποδένδρων συνεχίζεται
μέχρι τα υπόδενδρα να είναι κενά (Null). Εδώ τα κόμματα χρησιμοποιούνται ως οριοθέτες για
λόγους καλύτερης αναγνωσιμότητας.

Ομοίως μπορούν να οριστούν οι συναρτήσεις μεταδιάταξης και ενδοδιάταξης μέσω των 
εξισώσεων 2 και 3 αντίστοιχα:

$Μεταδιάταξη(T) = Μεταδιάταξη(T_L), Μεταδιάταξη(T_R), R … εξίσωση 2$

$Ενδοδιάταξη(T) = Ενδοδιάταξη(T_L), R, Ενδοδιάταξη(T_R) … εξίσωση 3$

![Σχήμα 19](images/17.19-MathFound.png)
**Σχήμα 19. Ένα δυαδικό δένδρο αναζήτησης**

Το δένδρο στο σχήμα 19 είναι ένα δυαδικό δένδρο αναζήτησης (BST). Οι έξοδοι διέλευσης 
προδιάταξης, μεταδιάταξης, και ενδοδιάταξης για το δυαδικό δένδρο αναζήτησης δίνονται 
παρακάτω με την αντίστοιχη σειρά.

Έξοδος προδιάταξης: 9, 5, 2, 1, 4, 7, 6, 8, 13, 11, 10, 15

Έξοδος μεταδιάταξης: 1, 4, 2, 6, 8, 7, 5, 10, 11, 15, 13, 9

Έξοδος ενδοδιάταξης: 1, 2, 4, 5, 6, 7, 8, 9, 10, 11, 13, 15

Περαιτέρω συζήτηση πάνω στα δένδρα και στη χρήση τους περιλαμβάνεται στην ενότητα 6, Δομή και 
Αναπαράσταση Δεδομένων, του γνωστικού πεδίου Υπολογιστικών Θεμελίων.

## **Μηχανή Πεπερασμένης Κατάστασης** [1*, c13]

Ένα υπολογιστικό σύστημα μπορεί να γίνει αντιληπτή αφαιρετικά ως μια αντιστοίχιση από 
κατάσταση σε κατάσταση καθοδηγούμενη από εισροές. Με άλλα λόγια, ένα σύστημα μπορεί να 
θεωρηθεί ως μια συνάρτηση μετάβασης T: Κ × I → Κ × O, όπου Κ είναι το σύνολο των καταστάσεων
και I, O είναι οι συναρτήσεις εισόδου και εξόδου αντίστοιχα.

Αν το σύνολο καταστάσεων Κ είναι πεπερασμένο, το σύστημα καλείται *μηχανή πεπερασμένης 
κατάστασης* (FSM).

Εναλλακτικά, μια μηχανή πεπερασμένης κατάστασης (FSM) είναι μια μαθηματική αφαιρετική έννοια 
που συνίσταται από έναν πεπερασμένο αριθμό από καταστάσεις και μεταβάσεις ανάμεσα σε αυτές τις
καταστάσεις. Αν το πεδίο Κ × I είναι αρκετά μικρό, τότε μπορεί κανείς να προσδιορίσει το Τ 
αναλυτικά χρησιμοποιώντας διαγράμματα όμοια ενός διαγράμματος ροής για να αναπαραστήσει 
τον τρόπο με τον οποίο ρέει η λογική σε διαφορετικές εισόδους. Ωστόσο, αυτό είναι πρακτικό μόνο
για μηχανές οι οποίες έχουν πολύ μικρή χωρητικότητα πληροφοριών.

Μία μηχανή πεπερασμένης κατάστασης (FSM) έχει μια πεπερασμένη εσωτερική μνήμη, μία λειτουργία
που διαβάζει ένα ένα τα σύμβολα μιας ακολουθίας, και μια λειτουργία εξόδου.

Η διαδικασίας μίας μηχανής πεπερασμένης κατάστασης (FSM) ξεκινά από μία κατάσταση έναρξης, 
μεταβαίνει ανάλογα με την είσοδο σε διαφορετικές καταστάσεις, και καταλήγει σε μία οποιαδήποτε
έγκυρη κατάσταση. Όμως, μόνο λίγες από τις καταστάσεις σηματοδοτούν μια επιτυχή ροή της 
διαδικασίας. Αυτές λέγονται *καταστάσεις αποδοχής*.

Η χωρητικότητα πληροφοριών μιας μηχανής πεπερασμένης κατάστασης (FSM) είναι C = log|Κ|. 
Επομένως, αν αναπαριστούμε μια μηχανή που έχει χωρητικότητα πληροφοριών C bits ως μια μηχανή 
πεπερασμένης κατάστασης, τότε το γράφημα μετάβασης κατάστασης της θα έχει $|Κ| = 2^C$ κόμβους.

Μια μηχανή πεπερασμένης κατάστασης ορίζεται τυπικά ως *$M = (Κ, I, O, f, g, κ_0)$*. Όπου:

*Κ* είναι το σύνολο των καταστάσεων,

*I* είναι το σύνολο των συμβόλων εισόδου,

*O* είναι το σύνολο των συμβόλων εξόδου,

*f* είναι η συνάρτηση μετάβασης κατάστασης,

*g* είναι η συνάρτηση εξόδου,

και *$κ_0$* είναι η αρχική κατάσταση.

Με δεδομένη μια είσοδο x ∈ I πάνω σε μια κατάσταση $Κ_k$, η μηχανή πεπερασμένης κατάστασης
κάνει μια μετάβαση στην κατάσταση $Κ_h$ ακολουθώντας τη συνάρτηση μετάβασης κατάστασης f και 
παράγει μια έξοδο y ∈ O χρησιμοποιώντας τη συνάρτηση εξόδου g.

![Σχήμα 20](images/17.20-MathFound.png)
**Σχήμα 20. Παράδειγμα μιας μηχανής πεπερασμένης κατάστασης**

Το σχήμα 20 απεικονίζει μια μηχανή πεπερασμένης κατάστασης (FSM) με $S_0$ ως την αρχική 
κατάσταση και $S_1$ ως την τελική κατάσταση. Εδώ, $Κ = {Κ_0, Κ_1, Κ_2}, I = {0, 1}, O = {2, 3},
f(Κ_0, 0) = Κ_2, f(Κ_0, 1) = Κ_1, f(Κ_1, 0) = Κ_2, f(Κ_1, 1) = Κ_2, f(Κ_2, 0) = Κ_2, 
f(Κ_2, 1) = Κ_0, g(Κ_0, 0) = 3, g(Κ_0, 1) = 2, g(Κ_1, 0) = 3, g(Κ_1, 1) = 2, g(Κ_2, 0) = 2, 
g(Κ_2, 1) = 3$.

![Σχήμα 21](images/17.21-MathFound.png)
**Σχήμα 21. Πινακοειδής αναπαράσταση μιας πεπερασμένης μηχανής κατάστασης**

Οι τιμές μετάβασης και εξόδου κατάστασης για διαφορετικές εισόδους μπορούν αντ'αυτού να 
αναπαρασταθούν με τη χρήση ενός πίνακα κατάστασης. Ο πίνακας κατάστασης για την πεπερασμένη 
μηχανή κατάστασης του σχήματος 20 παρουσιάζεται στο σχήμα 21. Κάθε ζεύγος που αντιστοιχεί σε 
μία είσοδο αναπαριστά τη νέα κατάσταση και το σύμβολο εξόδου. Τα σχήματα 21(α) και 21(β) είναι 
εναλλακτικοί τρόποι αναπαράστασης του σχήματος 20.

## **Γραμματική** [1*, c13]

Η γραμματική μιας φυσικής γλώσσας ορίζει αν ένας συνδυασμός λέξεων δημιουργεί μια έγκυρη 
πρόταση. Σε αντίθεση με τις φυσικές γλώσσες, μια τυπική γλώσσα καθορίζεται από ένα καλά 
ορισμένο σύνολο κανόνων για τα συντακτικά. Οι έγκυρες προτάσεις μιας τυπικής γλώσσας μπορούν 
να περιγραφούν με μια γραμματική με τη βοήθεια αυτών των κανόνων, στους οποίους αναφερόμαστε 
ως *κανόνες παραγωγής*.

Μια τυπική γλώσσα είναι ένα σύνολο από πεπερασμένου μεγέθους λέξεις ή συμβολοσειρές πάνω 
από κάποιο πεπερασμένο αλφάβητο, και μια γραμματική καθορίζει τους κανόνες για το 
σχηματισμό αυτών των λέξεων ή συμβολοσειρών. Ολόκληρο το σύνολο των λέξεων που είναι έγκυρο 
για μια γραμματική απαρτίζει τη γλώσσα για τη γραμματική αυτή. Επομένως, η γραμματική G είναι 
οποιοσδήποτε συμπαγής, μαθηματικά ακριβής ορισμός μιας γλώσσας L απέναντι σε μια απλή 
ακατέργαστη καταχώριση όλων των επιτρεπτών προτάσεων ή παραδειγμάτων των προτάσεων σε αυτή 
τη γλώσσα.

Η γραμματική υπονοεί έναν αλγόριθμο ο οποίος θα μπορούσε να παράγει όλες τις επιτρεπτές 
προτάσεις της γλώσσας. Υπάρχουν διαφορετικά ήδη γραμματικής.

Μια γραμματική φραστικής δομής ή Τύπου-0 (Type-0) G = (V, T, P, S) είναι μια τετράδα όπου:

* V είναι το λεξιλόγιο, δηλαδή, το σύνολο των λέξεων.

* T ⊆ V είναι ένα σύνολο των λέξεων που ονομάζονται τερματικές.

* S ∈ N είναι μια ειδική λέξη που ονομάζεται σύμβολο έναρξης.

* P είναι το σύνολο των κανόνων παραγωγής για την υποκατάσταση ενός αποσπάσματος πρότασης 
με κάποιο άλλο.

Υπάρχει ένα άλλο σύνολο N = V − T από λέξεις που ονομάζονται μη τερματικά. Τα μη τερματικά 
αναπαριστούν έννοιες όπως το *ουσιαστικό*. Οι κανόνες παραγωγής εφαρμόζονται σε συμβολοσειρές 
που περιέχουν μη τερματικά μέχρις ότου να μην υπάρχουν πλέον μη τερματικά σύμβολα στη 
συμβολοσειρά. Το σύμβολο έναρξης S είναι μη τερματικό. 

Η γλώσσα που παράγεται από μια τυπική γραμματική G, η οποία συμβολίζεται με L(G), είναι το 
σύνολο όλων των συμβολοσειρών σε ένα σύνολο από αλφάβητα V που μπορούν να παραχθούν, 
αρχίζοντας από το σύμβολο έναρξης, εφαρμόζοντας τους κανόνες παραγωγής μέχρις ότου όλα τα 
μη τερματικά σύμβολα αντικατασταθούν μέσα στη συμβολοσειρά.

Για παράδειγμα, έστω G = ({S, A, a, b}, {a, b}, S, {S → aA, S → b, A → aa}). Εδώ, το σύνολο 
των τερματικών είναι N = {S, A}, όπου S είναι το σύμβολο έναρξης. Οι τρεις κανόνες παραγωγής
για τη γραμματική δίνονται ως P1: S → aA, P2: S → b και P3: A → aa.

Εφαρμόζοντας τους κανόνες παραγωγής με όλους τους δυνατούς τρόπους, μπορούν να παραχθούν οι 
ακόλουθες λέξεις από το σύμβολο έναρξης. 

S → aA (εφαρμόζοντας τον κανόνα P1 στο σύμβολο έναρξης) → aaa (εφαρμόζοντας τον κανόνα P3)

S → b (εφαρμόζοντας τον κανόνα P2 στο σύμβολο έναρξης)

Τίποτε άλλο δεν μπορεί να εξαχθεί για τη G. Επομένως, η γλώσσα της γραμματικής G αποτελείται 
από δύο μόνο λέξεις: L(G) = {aaa, b}.

### *Αναγνώριση γλώσσας*

Οι τυπικές γραμματικές μπορούν να κατηγοριοποιηθούν σύμφωνα με τους τύπους παραγωγής που 
επιτρέπονται. Η ιεραρχία Chomsky (εισήχθη από τον Noam Chomsky το 1956) περιγράφει ένα 
τέτοιο σύστημα κατηγοριοποίησης.

![Σχήμα 22](images/17.22-MathFound.png)
**Σχήμα 22. Ιεραρχία Chomsky των γραμματικών**

Όπως απεικονίζεται στο σχήμα 22, συμπαιρένουμε τους εξής τύπους γραμματικών:

1. Κάθε κανονική γραμματική είναι γραμματική χωρίς συμφραζόμενα (context-free grammar, CFG).

2. Κάθε γραμματική χωρίς συμφραζόμενα είναι μια γραμματική ευαίσθητη στα συμφραζόμενα 
(context-sensitive grammar, CSG).

3. Κάθε γραμματική ευαίσθητη στα συμφραζόμενα είναι μια γραμματική φραστικής δομής 
(phrase-structure grammar, PSG).

Γραμματική Ευαίσθητη στα Συμφραζόμενα: Όλα τα αποσπάσματα στο δεξί μέλος (RHS) είτε είναι 
μακρύτερα από τα αντίστοιχα αποσπάσματα στο αριστερό μέλος (LHS) είτε είναι κενά, δηλαδή, 
αν b → a, τότε |b| < |a| ή a = φ. Μια τυπική γλώσσα είναι ευαίσθητη στα συμφραζόμενα αν 
την παράγει μια ευαίσθητη στα συμφραζόμενα γραμματική.

Γραμματική Χωρίς Συμφραζόμενα: Όλα τα αποσπάσματα στο αριστερό μέλος έχουν μέγεθος 1, δηλαδή,
αν Α → a, τότε |A| = 1 για όλα τα A ∈ N. Ο όρος χωρίς συμφραζόμενα προκύπτει από το γεγονός 
ότι το Α μπορεί πάντα να αντικατασταθεί από το a, ανεξάρτητα από το συγκείμενο στο οποίο 
εμφανίζεται. Μια τυπική γλώσσα είναι χωρίς συμφραζόμενα αν την παράγει μια γραμματική χωρίς
συμφραζόμενα. Οι γλώσσες χωρίς συμφραζόμενα είναι η θεωρητική βάση για το συντακτικό των 
περισσότερων γλωσσών προγραμμαισμού.

*Κανονική Γραμματική*. Όλα τα αποσπάσματα στο δεξί μέλος είναι ή μοναδικά τερματικά 
ή ένα ζεύγος από ένα τερματικό και ένα μη τερματικό, δηλαδή, αν Α → a, τότε είτε a ∈ T,
είτε a = cD, ή a = Dc για κάποια c ∈ T και κάποιο D ∈ N.

Αν a = cD, τότε η γραμματική ονομάζεται δεξιά γραμμική γραμματική. Από την άλλη πλευρά, 
αν a = Dc, τότε η γραμματική ονομάζεται αριστερή γραμμική γραμματική. Τόσο η δεξιά γραμμική 
όσο και αριστερή γραμμική γραμματική είναι κανονικές ή Τύπου-3 γραμματικές.

Η γλώσσα L(G) που παράγεται από μία κανονική γραμματική G ονομάζεται κανονική γλώωσα.

Μια κανονική έκφραση Α είναι μια συμβολοσειρά (ή μοτίβο) που σχηματίζεται από τις ακόλουθες 
έξι πληροφορίες: a ∈ Σ, το σύνολο των αλφάβητων, ε, 0, και τους τελεστές, Ή [OR (+)], 
ΓΙΝΌΜΕΝΟ [PRODUCT (.)], ΣΎΝΔΕΣΗ [CONCATENATION (*)]. Η γλώσσα της G, L(G) είναι ίση με 
όλες τις συμβολοσειρές που αντιστοιχούν στη G, L(G) = {x ∈ Σ*|x αντιστοιχεί G}.

Για οποιοδήποτε a ∈ Σ, L(a) = a, L(ε) = {ε}, L(0) = 0.

Συναρτήσεις + ως η πράξη ή, L(A + B) = L(A) ∪ L(B).

Η συνάρτηση . δημιουργεί μια δομή γινομένου, L(AB) = L(A) . L(B).

Η συνάρτηση * υποδηλώνει τη σύνδεση, $L(A*) = {x_1x_2…x_n | x_i ∈ L(A) and n ≥ 0}$.

Για παράδειγμα, η κανονική έκφραση (ab)* ταιριάζει με το σύνολο των συμβολοσειρών: 
{ε, ab, abab, ababab, abababab, ...}. Η κανονική έκφραση (aa)* ταιριάζει με το σύνολο
των συμβολοσειρών του γράμματος *α* που έχουν άρτιο μήκος. Η κανονική έκφραση 
(aaa)* + (aaaaa)* ταιριάζει με το σύνολο των συμβολοσειρών με μήκος ίσο με πολλαπλάσιο του 3 
ή του 5.

## **Θεωρία αριθμών** [1*, c4]

Η θεωρία αριθμών είναι ένας από τους παλαιότερους και ευρύτερους κλάδους των καθαρών 
μαθηματικών. Φυσικά, αφορά ερωτήματα σχετικά με τους αριθμούς, εννοώντας 
συνήθως τους ακέραιους αριθμούς και τους κλασματικούς ή ρητούς αριθμούς. Τα διάφορα είδη 
αριθμών περιλαμβάνουν τον ακέραιο αριθμό, τον πραγματικό αριθμό, τον φυσικό αριθμό, τον 
μιγαδικό αριθμό, τον ρητό αριθμό κλπ.

### *Είδη των αριθμών*

*Φυσικοί αριθμοί*. Αυτή η ομάδα αριθμών ξεκινά από το 1 και συνεχίζει: 1, 2, 3, 4, 5 κ.ο.κ. 
Το μηδέν δεν ανήκει σε αυτή την ομάδα. Δεν υπάρχουν αρνητικοί ή κλασματικοί αριθμοί στην 
ομάδα των φυσικών αριθμών. Το κοινό μαθηματικό σύμβολο για το σύνολο όλων των φυσικών 
αριθμών είναι το Ν.

*Ολικοί αριθμοί*. Αυτή η ομάδα περιλαμβάνει όλους τους φυσικούς αριθμούς 
και τον αριθμό 0.

Δυστυχώς, δεν αποδέχονται όλοι τους παραπάνω ορισμούς των φυσικών και των ολικών αριθμών. 
Δεν φαίνεται να υπάρχει γενική συμφωνία σχετικά με το αν πρέπει να συμπεριληφθεί το 0 
στο σύνολο των φυσικών αριθμών. Πολλοί μαθηματικοί θεωρούν ότι, στην Ευρώπη, η ακολουθία 
των φυσικών αριθμών ξεκινούσε παραδοσιακά με το 1 (το 0 δεν θεωρούνταν καν αριθμός από 
τους Έλληνες). Τον 19ο αιώνα, οι θεωρητικοί συνόλων και άλλοι μαθηματικοί ξεκίνησαν τη 
σύμβαση να συμπεριλαμβάνεται το 0 στο σύνολο των φυσικών αριθμών.

*Ακέραιοι*. Αυτή η ομάδα περιλαμβάνει όλους τους ολικούς αριθμούς και τα αρνητικά τους. 
Το κοινό μαθηματικό σύμβολο για το σύνολο όλων των ακεραίων αριθμών είναι το Z, δηλαδή, 
Z = {..., -3, -2, -1, 0, 1, 2, 3, ...}.

*Ρητοί αριθμοί*. Πρόκειται για κάθε αριθμό που μπορεί να εκφραστεί ως λόγος δύο 
ακεραίων αριθμών. Το κοινό σύμβολο για το σύνολο όλων των ρητών αριθμών είναι το Q.

Οι ρητοί αριθμοί μπορούν να διακριθούν σε τρεις τύπους, με βάση τον τρόπο με τον 
οποίο ενεργούν τα δεκαδικά ψηφία. Τα δεκαδικά ψηφία είτε δεν υπάρχουν, π.χ. 15, είτε, 
όταν υπάρχουν δεκαδικά ψηφία, μπορεί να τελειώνουν, όπως στο 15,6, είτε να 
επαναλαμβάνονται με ένα μοτίβο, όπως στο 1,666..., (που είναι 5/3).

*Άρρητοι αριθμοί*. Πρόκειται για αριθμούς που δεν μπορούν να εκφραστούν ως το πηλίκο 
δύο ακέραιων αριθμό. Αυτοί οι αριθμοί έχουν δεκαδικούς αριθμούς 
που ποτέ δεν τελειώνουν και ποτέ δεν επαναλαμβάνονται με ένα μοτίβο, π.χ. π ή $\sqrt{2}$.

*Πραγματικοί αριθμοί*. Αυτή η ομάδα αποτελείται από όλους τους ρητούς και άρρητους 
αριθμούς. Οι αριθμοί που συναντάμε κατά τη μελέτη της άλγεβρας είναι πραγματικοί αριθμοί. 
Το κοινό μαθηματικό σύμβολο για το σύνολο όλων των πραγματικών αριθμών είναι το R.

*Φανταστικοί αριθμοί*. Όλοι αυτοί βασίζονται στον φανταστικό αριθμό *i*. Αυτός ο 
φανταστικός αριθμός ισούται με την τετραγωνική ρίζα του -1. Κάθε πραγματικός αριθμός 
πολλαπλάσιο του *i* είναι φανταστικός αριθμός, π.χ. *i*, 5*i*, 3,2*i*, -2,6*i*, κ.λπ.

*Μιγαδικοί αριθμοί*. Ένας μιγαδικός αριθμός είναι ένας συνδυασμός ενός πραγματικού 
αριθμού και ενός φανταστικού αριθμού με τη μορφή a + b*i*. Το πραγματικό μέρος είναι 
το a και το b ονομάζεται φανταστικό μέρος.

Το κοινό μαθηματικό σύμβολο για το σύνολο όλων των μιγαδικών αριθμών είναι το **C**. 
Για παράδειγμα, 2 + 3*i*, 3-5*i*, 7,3 + 0*i* και 0 + 5*i*. Το 7,3 + 0*i* είναι το ίδιο 
με τον πραγματικό αριθμό 7,3. Όλοι οι πραγματικοί αριθμοί είναι μιγαδικοί αριθμοί με 
μηδέν στο φανταστικό μέρος. Ομοίως, ο 0 + 5*i* είναι απλώς ο φανταστικός αριθμός 5*i*. 
Όλοι οι φανταστικοί αριθμοί είναι μιγαδικοί αριθμοί με μηδέν στο πραγματικό μέρος.

### *Διαιρετότητα*

Η στοιχειώδης θεωρία αριθμών περιλαμβάνει τη διαιρετότητα μεταξύ ακεραίων αριθμών. 
Έστω a, b ∈ Z με a ≠ 0. Η έκφραση a|b, δηλαδή το *a διαιρεί το b* αν ∃c ∈ Z: b = ac, 
δηλαδή υπάρχει ένας ακέραιος c τέτοιος ώστε c επί a ισούται με b. Για παράδειγμα, 
το 3|-12 είναι αληθές, αλλά το 3|7 είναι ψευδές.

Αν το *a* διαιρεί το *b*, τότε λέμε ότι το *a* είναι παράγοντας του *b* ή το *a* 
είναι διαιρέτης του *b* και το *b* είναι πολλαπλάσιο του *a*.

Το *b* είναι άρτιος αν και μόνο αν 2|b.

Έστω *a*, *d* ∈ Z με d > 1. Τότε το *a mod d* δηλώνει ότι το υπόλοιπο *r* από τον 
αλγόριθμο διαίρεσης με διαιρετέο το *a* και διαιρέτη το *d*, δηλαδή το υπόλοιπο 
όταν το a διαιρείται με το d. Μπορούμε να υπολογίσουμε το *(a mod d)* από τη σχέση: 
_a - d * ⎣a/d⎦_, όπου *⎣a/d⎦* παριστάνει τον εγγύτερο προς τα κάτω ακέραιο του 
πραγματικού αριθμού.

Έστω $Z^{+}$ = {n ∈ Z | n > 0} και *a*, *b* ∈ Z, m ∈ $Z^{+}$, τότε το a είναι σύμφωνο 
με το *b modulo m*, το οποίο γράφεται ως *a* ≡ *b (mod m)*, αν και μόνο αν *m* | *a-b*.

Εναλλακτικά, το *a* είναι σύμφωνο με το *b modulo m* αν και μόνο αν *(a-b) mod m* = *0*.

### *Πρώτοι αριθμοί*

Ένας ακέραιος p > 1 είναι πρώτος αν και μόνο αν δεν είναι το γινόμενο δύο ακεραίων 
μεγαλύτερων του 1, δηλαδή ο p είναι πρώτος αν p > 1 ∧ ∃ ¬ a, b ∈ N: a > 1, b > 1, 
a * b = p.

Οι μόνοι θετικοί παράγοντες ενός πρώτου p είναι το 1 και το ίδιο το p. Οι αριθμοί 2, 
13, 29, 61 κ.λπ. είναι πρώτοι αριθμοί. Οι μη πρώτοι ακέραιοι αριθμοί που είναι 
μεγαλύτεροι από το 1 ονομάζονται σύνθετοι αριθμοί. Ένας σύνθετος αριθμός μπορεί να 
προκύψει από τον πολλαπλασιασμό δύο ακεραίων μεγαλύτερων του 1.

Υπάρχουν πολλές ενδιαφέρουσες εφαρμογές των πρώτων αριθμών- μεταξύ αυτών είναι το 
σύστημα κρυπτογράφησης δημόσιου κλειδιού, το οποίο περιλαμβάνει την ανταλλαγή δημόσιων 
κλειδιών που περιέχουν το γινόμενο _p*q_ δύο τυχαίων μεγάλων πρώτων αριθμών *p* και *q* 
(ένα ιδιωτικό κλειδί), το οποίο πρέπει να παραμείνει μυστικό από ένα δεδομένο μέρος.

### *Μέγιστος κοινός διαιρέτης*

Ο μέγιστος κοινός διαιρέτης μκδ(a, b) των ακεραίων a, b είναι ο μεγαλύτερος ακέραιος d 
που είναι διαιρέτης τόσο του a όσο και του b, δηλαδή,

d = μκδ(a, b) για μέγιστο(d: d|a ∧ d|b)

Για παράδειγμα, μκδ(24, 36) = 12.

Οι ακέραιοι αριθμοί *a* και *b* ονομάζονται σχετικά πρώτοι ή πρώτοι μεταξύ τους αν και μόνο 
αν ο μκδ τους είναι 1. Ούτε ο 35 ούτε ο 6 είναι πρώτοι, αλλά είναι πρώτοι μεταξύ τους, 
καθώς αυτοί οι δύο αριθμοί δεν έχουν κοινούς παράγοντες μεγαλύτερους από 1, οπότε ο 
μκδ τους είναι 1.

Ένα σύνολο ακεραίων $X = {i_1, i_2, ...}$ είναι σχετικά πρώτο αν όλα τα δυνατά ζεύγη 
$i_h, i_k$, h ≠ k που προέρχονται από το σύνολο X είναι σχετικά πρώτα.

## **Βασικά στοιχεία της καταμέτρησης** [1*, c6]

Ο κανόνας του αθροίσματος δηλώνει ότι αν μια εργασία $t_1$ μπορεί να γίνει με $n_1$ 
τρόπους και μια δεύτερη εργασία $t_2$ μπορεί να γίνει με $n_2$ τρόπους, και αν αυτές 
οι εργασίες δεν μπορούν να γίνουν ταυτόχρονα, τότε υπάρχουν $n_1 + n_2$ τρόποι για 
να γίνει μια από τις δύο εργασίες.

* Αν τα σύνολα Α και Β είναι ξένα, τότε |A ∪ B| = |A| + |B|.

* Σε γενικές γραμμές αν Α1, Α2, ..., Αn είναι ξένα σύνολα, τότε |A1 ∪ A2 ∪ ... ∪ An| = 
|A1| + |A2| + ... + |An|.

Εάν υπάρχουν 200 αθλητές που κάνουν αγωνίσματα σπριντ και 30 αθλητές που συμμετέχουν 
στο αγώνισμα του άλματος εις μήκος, τότε πόσοι τρόποι υπάρχουν για να επιλέξετε έναν 
αθλητή που είναι είτε σπρίντερ είτε άλτης εις μήκος;

Χρησιμοποιώντας τον κανόνα του αθροίσματος, η απάντηση θα είναι 200 + 30 = 230.

Ο κανόνας του γινομένου δηλώνει ότι αν μια εργασία $t_1$ μπορεί να γίνει με $n_1$ 
τρόπους και μια δεύτερη εργασία $t_2$ μπορεί να γίνει με $n_2$ τρόπους, και αν αυτές 
οι εργασίες δεν μπορούν να γίνουν ταυτόχρονα, τότε υπάρχουν $n_1 * n_2$ τρόποι για 
να γίνει η διεργασία.

* Αν τα σύνολα Α και Β είναι ξένα, τότε |A x B| = |A| * |B|.

* Σε γενικές γραμμές, αν Α1, Α2, ..., Αn είναι ξένα σύνολα, τότε |A1 x A2 x ... x An| 
= |A1| * |A2| * ... * |An|.

Εάν υπάρχουν 200 αθλητές που κάνουν αγωνίσματα σπριντ και 30 αθλητές που συμμετέχουν 
στο αγώνισμα του άλματος εις μήκος, τότε πόσοι τρόποι υπάρχουν για να επιλέξετε δύο 
αθλητές ώστε ο ένας να είναι σπρίντερ και ο άλλος άλτης εις μήκος;

Χρησιμοποιώντας τον κανόνα του γινομένου, η απάντηση θα είναι 200 * 30 = 6000.

Η *αρχή εγκλεισμού-αποκλεισμού* δηλώνει ότι αν μια εργασία $t_1$ μπορεί να γίνει 
με $n_1$ τρόπους και μια δεύτερη εργασία $t_2$ μπορεί να γίνει με $n_2$ τρόπους 
ταυτόχρονα με την $t_1$, τότε για να βρεθεί ο συνολικός αριθμός των τρόπων με τους 
οποίους μπορούν να γίνουν οι δύο εργασίες, αφαιρέστε από το $n_1 + n_2$ τον αριθμό 
των τρόπων με τους οποίους μπορούν να γίνουν και οι δύο εργασίες.

* Αν τα Α και Β δεν είναι ξένα, τότε |A ∪ B| = |A| + |B| - |A ∩ B|.

Με άλλα λόγια, η αρχή εγκλεισμού-αποκλεισμού αποσκοπεί στο να διασφαλίσει ότι τα 
αντικείμενα στην τομή δύο συνόλων δεν υπολογίζονται πάνω από μία φορά.

*Αναδρομή* είναι ο γενικός όρος για την πρακτική του ορισμού ενός αντικειμένου ως προς 
τον εαυτό του. Υπάρχουν αναδρομικοί αλγόριθμοι, αναδρομικά καθορισμένες συναρτήσεις, 
σχέσεις, σύνολα, κλπ.

Μια αναδρομική συνάρτηση είναι μια συνάρτηση που καλεί τον εαυτό της. Για παράδειγμα, 
μπορούμε να ορίσουμε f(n) = 3 * f(n - 1) για όλα τα n ∈ N και n ≠ 0 και f(0) = 5.

Ένας αλγόριθμος είναι αναδρομικός εάν επιλύει ένα πρόβλημα ανάγοντάς το σε μια 
περίπτωση του ίδιου προβλήματος με μικρότερη είσοδο.

Ένα φαινόμενο λέγεται *τυχαίο* εάν τα επιμέρους αποτελέσματα είναι αβέβαια, αλλά 
το μακροπρόθεσμο μοτίβο πολλών επιμέρους αποτελεσμάτων είναι προβλέψιμο.

Η πιθανότητα οποιουδήποτε αποτελέσματος για ένα τυχαίο φαινόμενο είναι η αναλογία 
των φορών που το αποτέλεσμα θα εμφανιστεί σε μια πολύ μεγάλη σειρά επαναλήψεων.

Η πιθανότητα P(A) οποιουδήποτε γεγονότος A ικανοποιεί την τιμή 0 ≤ P(A) ≤ 1. 
Κάθε πιθανότητα είναι ένας αριθμός μεταξύ 0 και 1. Εάν S είναι ο δειγματικός χώρος 
σε ένα μοντέλο πιθανοτήτων, η P(S) = 1. Όλα τα πιθανά αποτελέσματα μαζί πρέπει να 
έχουν πιθανότητα 1.

Δύο γεγονότα Α και Β είναι ξένα αν δεν έχουν κοινά αποτελέσματα και επομένως 
δεν μπορούν ποτέ να συμβούν μαζί. Εάν τα Α και Β είναι δύο ξένα γεγονότα, 
P(Α ή Β) = P(Α) + P(Β). Αυτό είναι γνωστό ως ο κανόνας πρόσθεσης για ξένα γεγονότα.

Εάν δύο γεγονότα δεν έχουν κοινά αποτελέσματα, η πιθανότητα να συμβεί το ένα ή το 
άλλο είναι το άθροισμα των επιμέρους πιθανοτήτων τους.

Η αντιμετάθεση είναι μια διάταξη αντικειμένων στην οποία η σειρά έχει σημασία χωρίς 
επανάληψη. Κάποιος μπορεί να επιλέξει r αντικείμενα σε μια συγκεκριμένη σειρά από ένα 
σύνολο n αντικειμένων χρησιμοποιώντας $^{n}P_r$ τρόπους, όπου $^{n}π_r$ = n! / (n - r)!. 
Διάφοροι συμβολισμοί όπως $^{n}P_r$ και P(n, r) χρησιμοποιούνται για να αναπαραστήσουν 
τον αριθμό των μεταθέσεων ενός συνόλου n αντικειμένων που λαμβάνονται r κάθε φορά.

Ο συνδυασμός είναι μια επιλογή αντικειμένων στην οποία η σειρά δεν έχει σημασία χωρίς 
επανάληψη. Διαφέρει από την αντιμετάθεση επειδή η σειρά δεν έχει σημασία. Εάν αλλάξει 
μόνο η σειρά (και όχι τα μέλη) τότε δεν σχηματίζεται νέος συνδυασμός. Μπορεί κανείς να 
επιλέξει r αντικείμενα με οποιαδήποτε σειρά από ένα σύνολο n αντικειμένων χρησιμοποιώντας 
$^{n}C_r$ τρόπους, όπου $^{n}C_r$ = n! / [r! * (n - r)!].

## **Διακριτές πιθανότητες** [1*, c7]

Η πιθανότητα είναι η μαθηματική περιγραφή της τυχαιότητας. Βασικοί ορισμοί των 
πιθανοτήτων και της τυχαιότητας δόθηκαν στην προηγούμενη ενότητα. Εδώ, ξεκινήστε 
με τις έννοιες πίσω από την κατανομή πιθανοτήτων και τη διακριτή πιθανότητα.

Ένα μοντέλο πιθανοτήτων είναι μια μαθηματική περιγραφή ενός τυχαίου φαινομένου που 
αποτελείται από δύο μέρη: έναν δειγματικό χώρο S και έναν τρόπο ανάθεσης πιθανοτήτων 
στα γεγονότα. Ο δειγματικός χώρος ορίζει το σύνολο όλων των πιθανών αποτελεσμάτων, 
ενώ ένα γεγονός είναι ένα υποσύνολο του δειγματικού χώρου που αντιπροσωπεύει ένα 
πιθανό αποτέλεσμα ή ένα σύνολο αποτελεσμάτων.

Μια τυχαία μεταβλητή είναι μια συνάρτηση ή ένας κανόνας που αποδίδει έναν αριθμό σε 
κάθε αποτέλεσμα. Βασικά, είναι απλώς ένα σύμβολο που αντιπροσωπεύει το αποτέλεσμα 
ενός πειράματος. Για παράδειγμα, έστω Χ ο αριθμός των κορόνων όταν το πείραμα είναι 
να ρίξουμε ένα νόμισμα n φορές. Ομοίως, έστω S η ταχύτητα ενός αυτοκινήτου όπως 
μετράται σε έναν ανιχνευτή ραντάρ.

Οι τιμές μιας τυχαίας μεταβλητής μπορεί να είναι διακριτές ή συνεχείς ανάλογα με το 
πείραμα. Μια διακριτή τυχαία μεταβλητή μπορεί να κρατήσει όλα τα πιθανά αποτελέσματα 
χωρίς να χάσει κανένα, αν και μπορεί να χρειαστεί άπειρος χρόνος. Μια συνεχής τυχαία 
μεταβλητή χρησιμοποιείται για τη μέτρηση ενός αμέτρητου αριθμού τιμών, ακόμη και αν 
δοθεί άπειρος χρόνος.

Για παράδειγμα, εάν η τυχαία μεταβλητή Χ αντιπροσωπεύει ένα αποτέλεσμα που είναι ένας 
πραγματικός αριθμός μεταξύ 1 και 100, τότε η Χ μπορεί να έχει άπειρο αριθμό τιμών. 
Ποτέ δεν μπορεί κανείς να απαριθμήσει όλα τα πιθανά αποτελέσματα για το Χ, ακόμη και 
αν δοθεί άπειρος χρόνος. Εδώ, η Χ είναι μια συνεχής τυχαία μεταβλητή. Από την άλλη 
πλευρά, για το ίδιο διάστημα από το 1 έως το 100, μια άλλη τυχαία μεταβλητή Υ μπορεί 
να χρησιμοποιηθεί για να απαριθμήσει όλες τις ακέραιες τιμές στο εύρος. Εδώ, η Υ είναι 
μια διακριτή τυχαία μεταβλητή.

Ένα κεφαλαίο γράμμα, π.χ. Χ, θα αντιπροσωπεύει το όνομα της τυχαίας μεταβλητής. Το 
αντίστοιχο πεζό γράμμα, x, θα αντιπροσωπεύει την τιμή της τυχαίας μεταβλητής.

Η πιθανότητα μια τυχαία μεταβλητή X θα ισούται με x είναι:

    P(X = x) ή, απλώς, P(x).

Μια συνάρτηση κατανομής (πυκνότητας) πιθανότητας (PDF) είναι ένας πίνακας, τύπος 
ή γράφημα που περιγράφει τις τιμές μιας τυχαίας μεταβλητής και την πιθανότητα που 
συνδέεται με αυτές τις τιμές. Οι πιθανότητες που σχετίζονται με διακριτές τυχαίες 
μεταβλητές έχουν τις ακόλουθες ιδιότητες:

    1. 0 ≤ P(x) ≤ 1 για κάθε x

    2. ΣP(x) = 1

Μια κατανομή διακριτής πιθανότητας μπορεί να αναπαρασταθεί ως ένας μια διακριτή τυχαία 
μεταβλητή.

![Σχήμα 23](images/17.23-MathFound.png)
**Σχήμα 23. Μια διακριτή συνάρτηση πιθανότητας για μια ρίψη ζαριού**

Η μέση τιμή μ ενός μοντέλου κατανομής πιθανοτήτων είναι το άθροισμα των όρων του 
γινομένου των επιμέρους γεγονότων και της πιθανότητας έκβασης. Με άλλα λόγια, για τα 
πιθανά αποτελέσματα $x_1, x_2, ..., x_n$ σε έναν δειγματικό χώρο S, εάν $p_k$ είναι 
η πιθανότητα του αποτελέσματος $x_k$, η μέση τιμή αυτής της πιθανότητας θα είναι 
$μ = x_1p_1 + x_2p_2 + ... + x_np_n$. Ο μέσος όρος της πυκνότητας πιθανότητας για 
την κατανομή στο σχήμα 23 θα ήταν 

1 * (1/6) + 2 * (1/6) + 3 * (1/6) + 4 * (1/6) + 5 * (1/6) + 6 * (1/6) 

= 21 * (1/6) 

= 3,5.

Εδώ ο δειγματικός χώρος αναφέρεται στο σύνολο όλων των δυνατών εκβάσεων.

Η διακύμανση $σ^2$ ενός μοντέλου διακριτών πιθανοτήτων είναι: 
$σ^2 = (x_1 - μ)^2p_1 + (x_2 - μ)^2p_2 + ... + (x_k - μ)^2p_k$. Η τυπική απόκλιση, σ, 
είναι η τετραγωνική ρίζα της διακύμανσης. Για την κατανομή πιθανοτήτων στο σχήμα 23, 
η διακύμανση $σ^2$ θα ήταν

$σ^2 = [(1 – 3.5)^2 * (1/6) + (2 – 3.5)^2 * (1/6) + (3 – 3.5)^2 * (1/6) + 
(4 – 3.5)^2 * (1/6) + (5 – 3.5)^2 * (1/6) + (6 – 3.5)^2 * (1/6)]$

= (6.25 + 2.25 + 0.25 + 0.5 + 2.25 + 6.25) * (1/6)

= 17.5 * (1/6)

= 2.90

∴ τυπική απόκλιση σ = $\sqrt{2.9}$ = 1.70

Οι αριθμοί αυτοί αποσκοπούν πράγματι στην εξαγωγή της μέσης τιμής από 
επαναλαμβανόμενα πειράματα. Αυτό βασίζεται στο πιο σημαντικό φαινόμενο της 
πιθανότητας, δηλαδή ότι η μέση τιμή από επαναλαμβανόμενα πειράματα είναι πιθανό να 
είναι κοντά στην αναμενόμενη τιμή ενός πειράματος. Επιπλέον, η μέση τιμή είναι πιο 
πιθανό να είναι πιο κοντά στην αναμενόμενη τιμή ενός πειράματος όσο αυξάνεται ο αριθμός 
των πειραμάτων.

## **Αριθμητική ακρίβεια, ορθότητα και σφάλμα** [2*, c1]

Ο κύριος στόχος της αριθμητικής ανάλυσης είναι η ανάπτυξη αποτελεσματικών αλγορίθμων 
για τον υπολογισμό επακριβών αριθμητικών τιμών συναρτήσεων, λύσεων αλγεβρικών και 
διαφορικών εξισώσεων, προβλημάτων βελτιστοποίησης κ.λπ.

Οι ψηφιακοί υπολογιστές μπορούν να αποθηκεύουν μόνο πεπερασμένους αριθμούς. Ένας 
ψηφιακός υπολογιστής δεν μπορεί να αναπαραστήσει οποιονδήποτε απείρως μεγάλο αριθμό - 
είτε πρόκειται για ακέραιο, λογικό αριθμό, είτε για πραγματικό ή μιγαδικό αριθμό 
[βλέπε ενότητα Θεωρία αριθμών]. Τα μαθηματικά της προσέγγισης καθίστανται κρίσιμα για 
τον χειρισμό αριθμών στο πεπερασμένο εύρος που μπορεί να χειριστεί ένας υπολογιστής.

Σε κάθε αριθμό σε έναν υπολογιστή ανατίθεται μια θέση (π.χ. διεύθυνση ή καταχωρητής) 
και αποτελείται από μια ποσότητα δυαδικών ψηφίων ή bits. Μια θέση k bit μπορεί να 
αποθηκεύσει οποιονδήποτε από τους N = $2^k$ διαφορετικούς αριθμούς. Μια θέση 32 bit 
μπορεί να αποθηκεύσει οποιονδήποτε από τους N = $2^{32}$ ≈ 4,3 × $10^9$ διαφορετικούς 
αριθμούς, ενώ μια θέση 64 bit μπορεί να αποθηκεύσει οποιονδήποτε από τους N' = $2^{64}$ 
≈ 1,84 × $10^{19}$ διαφορετικούς αριθμούς. Το ερώτημα είναι πώς να κατανείμουμε αυτούς 
τους αριθμούς για μέγιστη αποδοτικότητα και ακρίβεια στους πρακτικούς υπολογισμούς.

Μια επιλογή είναι η ομοιόμορφη κατανομή των αριθμών, που οδηγεί στην αριθμητική σταθερού 
σημείου. Σε αυτό το σύστημα, το πρώτο bit αντιπροσωπεύει το πρόσημο και τα υπόλοιπα bits 
αντιπροσωπεύουν το μέγεθος. Το δεκαδικό σημείο - πιο σωστά, το δυαδικό σημείο: η μετάβαση 
μεταξύ ακέραιων και κλασματικών τιμών - μπορεί να βρίσκεται οπουδήποτε. Οι ακέραιοι 
αριθμοί αναπαρίστανται τοποθετώντας το δυαδικό σημείο αμέσως δεξιά από το λιγότερο 
σημαντικό bit και μπορούν να αποθηκευτούν ακέραιοι αριθμοί μεταξύ $-2^{k-1}-1$ και 
$2^{k-1}$. Η τοποθέτηση του δυαδικού σημείου στα αριστερά του λιγότερο σημαντικού bit 
επιτρέπει την αναπαράσταση μη ακέραιων τιμών.

Μια άλλη επιλογή είναι να τοποθετήσετε τους αριθμούς κοντά μεταξύ τους - ας πούμε με 
ένα ομοιόμορφο διάστημα $2^{-n}$ - και έτσι να κατανεμηθούν ομοιόμορφα οι συνολικοί N 
αριθμοί στο διάστημα $-2^{-n-1}N$ < x ≤ $2^{-n-1}N$. Οι πραγματικοί αριθμοί που 
βρίσκονται μεταξύ των διαστημάτων αναπαρίστανται είτε με *στρογγυλοποίηση* (δηλαδή με 
τον πλησιέστερο ακριβή αντιπρόσωπο) είτε με *τεμαχισμό* (δηλαδή με τον ακριβή αντιπρόσωπο 
αμέσως κάτω -ή πάνω, αν είναι αρνητικός- από τον αριθμό).

Οι αριθμοί εκτός του εύρους πρέπει να αναπαρίστανται με τον μεγαλύτερο (ή τον μεγαλύτερο 
αρνητικό) αριθμό που μπορεί να αναπαρασταθεί. Αυτό καθίσταται σήμα για υπερχείλιση, η 
οποία συμβαίνει όταν ένας υπολογισμός παράγει μια τιμή εκτός του εύρους.

Όταν η ταχύτητα επεξεργασίας αποτελεί σημαντικό σημείο συμφόρησης, οι αναπαραστάσεις 
σταθερών σημείων μπορούν να αποτελέσουν μια ελκυστική και ταχύτερη εναλλακτική λύση 
έναντι της πιο δυσκίνητης αριθμητικής κινητής υποδιαστολής που χρησιμοποιείται συνήθως 
στην πράξη.

Η *ορθότητα* και η *ακρίβεια* είναι πολύ σημαντικοί όροι στην αριθμητική ανάλυση.

Ορθότητα είναι η εγγύτητα με την οποία μια μετρηθείσα ή υπολογιζόμενη τιμή συμφωνεί με 
την πραγματική τιμή.

Η ακρίβεια, από την άλλη πλευρά, είναι η εγγύτητα με την οποία δύο ή περισσότερες 
μετρηθείσες ή υπολογισθείσες τιμές για το ίδιο πράγμα συμφωνούν μεταξύ τους. Με άλλα 
λόγια, η ακρίβεια είναι η εγγύτητα με την οποία ένας αριθμός αντιπροσωπεύει μια 
συγκεκριμένη τιμή.

Έστω x ένας πραγματικός αριθμός και x* μια προσέγγιση. Το *απόλυτο σφάλμα* στην προσέγγιση 
x* ≈ x ορίζεται ως | x* - x |. Το *σχετικό σφάλμα* ορίζεται ως ο λόγος του απόλυτου 
σφάλματος προς το μέγεθος του x, δηλαδή, | x* - x | / | x |, το οποίο προϋποθέτει 
x ≠ 0 - διαφορετικά, το σχετικό σφάλμα δεν ορίζεται. Για παράδειγμα, το 1000000 είναι 
προσέγγιση του 1000001 με απόλυτο σφάλμα 1 και σχετικό σφάλμα $10^{-6}$, ενώ το 10 είναι 
προσέγγιση του 11 με απόλυτο σφάλμα 1 και σχετικό σφάλμα 0,1. Συνήθως, το σχετικό σφάλμα 
είναι πιο διαισθητικό και ο προτιμότερος προσδιορισμός του μεγέθους του σφάλματος. 
Η παρούσα σύμβαση είναι ότι τα σφάλματα είναι πάντα ≥ 0 και είναι = 0 εάν και μόνο εάν 
η προσέγγιση είναι ακριβής.

Μια προσέγγιση x* έχει k σημαντικά δεκαδικά ψηφία εάν το σχετικό σφάλμα της είναι 
< 5 × $10^{-k-1}$. Αυτό σημαίνει ότι τα πρώτα k ψηφία του x* μετά το πρώτο μη μηδενικό 
ψηφίο του είναι τα ίδια με εκείνα του x.

Σημαντικά ψηφία είναι τα ψηφία ενός αριθμού που είναι γνωστό ότι είναι σωστά. Σε μια 
μέτρηση περιλαμβάνεται ένα αβέβαιο ψηφίο. Για παράδειγμα, η μέτρηση του μήκους με 
χάρακα 15,5 mm με μέγιστο επιτρεπόμενο σφάλμα ±0,5 mm έχει 2 σημαντικά ψηφία, ενώ η 
μέτρηση του ίδιου μήκους με παχύμετρο που καταγράφεται ως 15,47 mm με μέγιστο 
επιτρεπόμενο σφάλμα ±0,01 mm έχει 3 σημαντικά ψηφία.

## **Αλγεβρικές δομές**

Αυτή η ενότητα παρουσιάζει μερικές αναπαραστάσεις που χρησιμοποιούνται στην ανώτερη 
άλγεβρα. Μια αλγεβρική δομή αποτελείται από ένα ή δύο σύνολα κλειστά κάτω από ορισμένες 
πράξεις και ικανοποιούν διάφορα αξιώματα, συμπεριλαμβανομένου κανενός. Για παράδειγμα, 
η ομάδα, το μονοειδές, ο δακτύλιος και το πλέγμα είναι παραδείγματα αλγεβρικών δομών. 
Η ομάδα, το μονοειδές και ο δακτύλιος ορίζονται σε αυτή την ενότητα.

### *Ομάδα*

Ένα σύνολο S κλειστό κάτω από μια δυαδική πράξη • σχηματίζει μια ομάδα αν η δυαδική πράξη 
ικανοποιεί τα ακόλουθα τέσσερα κριτήρια:

* Προσαιτεριστικότητα: ∀a, b, c ∈ S, ισχύει η εξίσωση (a • b) • c = a • (b • c)

* Ταυτότητα: Υπάρχει ένα στοιχείο ταυτότητας I ∈ S τέτοιο ώστε για όλα τα a ∈ S, 
I • a = a • I = a

* Αντιστροφή: Κάθε στοιχείο a ∈ S, έχει ένα αντίστροφο a' ∈ S ως προς τη δυαδική πράξη, 
δηλαδή, a • a' = I- για παράδειγμα, το σύνολο των ακεραίων Z ως προς την πράξη της 
πρόσθεσης είναι μια ομάδα. Το στοιχείο ταυτότητας του συνόλου είναι 0 για την πράξη της
πρόσθεσης. ∀x ∈ Z, το αντίστροφο του x θα είναι το -x, το οποίο περιλαμβάνεται επίσης 
στο Z

* Ιδιότητα κλειστότητας: ∀a, b ∈ S, το αποτέλεσμα της πράξης a • b ∈ S

Μια ομάδα που είναι αντιμεταθετική, δηλαδή a • b = b • a, είναι γνωστή ως αντιμεταθετική 
ή Αβελιανή ομάδα.

Το σύνολο των φυσικών αριθμών N (με την πράξη της πρόσθεσης) δεν είναι ομάδα, αφού 
δεν υπάρχει αντίστροφο για οποιοδήποτε x > 0 στο σύνολο των φυσικών αριθμών. Συνεπώς, 
το τρίτο κριτήριο (της αντιστροφής) παραβιάζεται. Ωστόσο, το σύνολο των φυσικών αριθμών 
έχει κάποια δομή.

Τα σύνολα με προσαιτεριστική πράξη (το πρώτο κριτήριο) ονομάζονται ημι-ομάδες - αν έχουν 
επίσης ένα στοιχείο ταυτότητας (το δεύτερο κριτήριο), τότε ονομάζονται μονοειδή. Το 
σύνολο των φυσικών αριθμών υπό την πρόσθεση είναι ένα παράδειγμα μονοειδούς, μια δομή 
που δεν είναι ακριβώς ομάδα, επειδή λείπει η απαίτηση κάθε στοιχείο να έχει ένα 
αντίστροφο υπό την πράξη.

Μονοειδές είναι ένα σύνολο S που είναι κλειστό κάτω από μία μόνο δυαδική προσαιτεριστική 
πράξη • και έχει ένα στοιχείο ταυτότητας I ∈ S έτσι ώστε για όλα τα a ∈ S, 
I • a = a • I = a. Ένα μονοειδές πρέπει να περιέχει τουλάχιστον ένα στοιχείο. 
Το σύνολο των φυσικών αριθμών N σχηματίζει ένα αντιμεταθετικό μονοειδές υπό την 
πρόσθεση με στοιχείο ταυτότητας το 0. Το ίδιο σύνολο φυσικών αριθμών N σχηματίζει 
επίσης ένα μονοειδές υπό τον πολλαπλασιασμό με στοιχείο ταυτότητας το 1. Το σύνολο 
των θετικών ακεραίων αριθμών P αποτελεί αντιμεταθετικό μονοειδές υπό τον πολλαπλασιασμό 
με στοιχείο ταυτότητας 1.

Αξίζει να σημειωθεί ότι, σε αντίθεση με τα στοιχεία μιας ομάδας, τα στοιχεία ενός 
μονοειδούς δεν χρειάζεται να έχουν αντίστροφους. Ένα μονοειδές μπορεί επίσης να 
θεωρηθεί ως μια ημι-ομάδα με στοιχείο ταυτότητας.

Μια *υποομάδα* είναι μια ομάδα *H* που περιέχεται σε μια μεγαλύτερη, *G*, έτσι ώστε το 
στοιχείο ταυτότητας της *G* να περιέχεται στην *H*, και όποτε τα *$h_1$* και *$h_2$* 
είναι στην *H*, τότε είναι και τα *$h_1$* - *$h_2$* και *$h_{1}^{-1}$*. Συνεπώς, 
τα στοιχεία της *Η*, εφοδιασμένα με την πράξη της ομάδας πάνω στην *G* που περιορίζεται 
στην *Η*, σχηματίζουν πράγματι μια ομάδα.

Με δεδομένο οποιοδήποτε υποσύνολο S μιας ομάδας G, η υποομάδα που παράγεται από το S 
αποτελείται από τα γινόμενα των στοιχείων του S και των αντιστρόφων τους. Είναι η 
μικρότερη υποομάδα της G που περιέχει το S. Για παράδειγμα, έστω G η Αβελιανή ομάδα 
της οποίας τα στοιχεία είναι G = {0, 2, 4, 6, 1, 3, 5, 7} και της οποίας η πράξη της 
ομάδας είναι η πρόσθεση και υπόλοιπο της διαίρεσης με το 8 (πρόσθεση modulo 8). 
Η ομάδα αυτή έχει ένα ζεύγος μη τετριμμένων υποομάδων: *J* = {0, 4} και 
*H* = {0, 2, 4, 6}, όπου η *J* είναι επίσης υποομάδα της *H*.

Στη θεωρία ομάδων, μια κυκλική ομάδα είναι μια ομάδα που μπορεί να παραχθεί από ένα 
μόνο στοιχείο, με την έννοια ότι η ομάδα έχει ένα στοιχείο *α* (που ονομάζεται 
*γεννήτρια* της ομάδας) τέτοιο ώστε, όταν γράφεται πολλαπλασιαστικά, κάθε στοιχείο της 
ομάδας είναι δύναμη του *α*.

Μια ομάδα G είναι κυκλική αν G = {$a^n$ για οποιονδήποτε ακέραιο n}.

Δεδομένου ότι κάθε ομάδα που παράγεται από ένα στοιχείο μιας ομάδας είναι υποομάδα 
αυτής της ομάδας, το να δείξουμε ότι η μόνη υποομάδα μιας ομάδας G που περιέχει το *α* 
είναι η ίδια η G αρκεί για να δείξουμε ότι η G είναι κυκλική. Για παράδειγμα, η ομάδα 
G = {0, 2, 4, 6, 1, 3, 5, 7}, όσον αφορά την πράξη πρόσθεση modulo 8, είναι κυκλική. 
Οι υποομάδες *J* = {0, 4} και *H* = {0, 2, 4, 6} είναι επίσης κυκλικές.

### *Δακτύλιος*

Αν πάρουμε μια Αβελιανή ομάδα και ορίσουμε μια δεύτερη πράξη πάνω σε αυτή, θα προκύψει 
μια νέα δομή που διαφέρει από μια απλή ομάδα. Αν αυτή η δεύτερη πράξη είναι προσαιτεριστική 
και επιμεριστική επί της πρώτης, τότε έχουμε έναν δακτύλιο. Ένας δακτύλιος είναι μια 
τριπλέτα της μορφής (S, +, •), όπου (S, +) είναι μια Αβελιανή ομάδα, (S, •) είναι μια 
ημι-ομάδα, και το • είναι επιμεριστικό επί του + - δηλαδή, ∀a, b, c ∈ S, ισχύει η 
εξίσωση a • (b + c) = (a • b) + (a • c). Περαιτέρω, αν το • είναι αντιμεταθετικό, 
τότε ο δακτύλιος λέγεται αντιμεταθετικός. Αν υπάρχει στοιχείο ταυτότητας για την πράξη •, 
τότε ο δακτύλιος λέγεται ότι έχει ταυτότητα.

Για παράδειγμα, το (Z, +, *), δηλαδή το σύνολο των ακεραίων Z, με τις συνήθεις πράξεις 
πρόσθεσης και πολλαπλασιασμού, είναι ένας δακτύλιος. Καθώς το (Z, *) είναι αντιμεταθετικό, 
ο δακτύλιος αυτός είναι αντιμεταθετικός ή Αβελιανός δακτύλιος. Ο δακτύλιος έχει ως 
στοιχείο ταυτότητας το 1.

Σημειώστε ότι η δεύτερη πράξη μπορεί να μην έχει στοιχείο ταυτότητας, ούτε χρειάζεται 
να βρούμε ένα αντίστροφο για κάθε στοιχείο ως προς τη δεύτερη πράξη. Όσο για το τι 
σημαίνει επιμεριστική, διαισθητικά είναι αυτό που κάνουμε στα βασικά μαθηματικά όταν 
εκτελούμε την ακόλουθη αλλαγή: a * (b + c) = (a * b) + (a * c).

Πεδίο είναι ένας δακτύλιος για τον οποίο τα στοιχεία του συνόλου, εξαιρουμένου του 0, 
σχηματίζουν μια Αβελιανή ομάδα με τη δεύτερη πράξη. Ένα απλό παράδειγμα πεδίου είναι 
το πεδίο των ρητών αριθμών (R, +, *) με τις συνήθεις πράξεις πρόσθεσης και 
πολλαπλασιασμού. Οι αριθμοί της μορφής *α/b* ∈ R, όπου *α*, *b* είναι ακέραιοι αριθμοί 
και *b* ≠ 0. Το προσθετικό αντίστροφο ενός τέτοιου κλάσματος είναι απλά *-α/b*, και το 
πολλαπλασιαστικό αντίστροφο είναι *b/α* υπό την προϋπόθεση ότι *α* ≠ 0.

## **Λογισμός**

Αυτός ο κλάδος των μαθηματικών ασχολείται με τις παραγώγους και τα ολοκληρώματα των 
συναρτήσεων χρησιμοποιώντας μεθόδους που αρχικά βασίζονταν στο άθροισμα απειροστικών 
διαφορών. Τα δύο στοιχεία του λογισμού είναι ο διαφορικός λογισμός και ο ολοκληρωτικός 
λογισμός.

* Ο διαφορικός λογισμός αναλύει τον ρυθμό μεταβολής μιας ποσότητας σε σχέση με τον ρυθμό 
μεταβολής μιας άλλης ποσότητας. Γεωμετρικά, είναι η κλίση της εφαπτομένης στη γραφική 
παράσταση της συνάρτησης. Ο ρυθμός μεταβολής του x σε σχέση με το y εκφράζεται ως dx/dy,

* Ο ολοκληρωτικός λογισμός αναλύει έννοιες όπως το εμβαδόν ή ο όγκος που περικλείεται από 
μια συνάρτηση.

## Πίνακας θεμάτων και υλικού αναφοράς

## Αναφορές

[1*] K. Rosen, *Discrete Mathematics and its Applications*, 8th ed., McGraw-Hill, 2018.

[2*] E.W. Cheney and D.R. Kincaid, *Numerical Mathematics and Computing*, 7th ed., 
Addison Wesley, 2020.